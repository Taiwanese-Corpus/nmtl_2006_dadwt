<CL>
13. Leng5 Jiok8 E5 Kau-chian3
“Hit si5 Ia5-sou hou7 Seng3 Sin5 chhoa7 kau3 khong3-ia2, beh siu7 Mou5-kui2 chhi3.” (Ma2-thai3 4:1) Ia5-sou siu7 soe2-le2, Seng3 Sin5 chhin-chhiuN7 chiN2-a2 chhiong-moa2 I, chek-si5 khi3 khong3-ia2 kim3-chiah8 40 mi5-jit8, siu7 Mou5-kui2 chhi3, oan5-choan5 tek-seng3. TaN goa2 bo5 koh eng7 kim3-chiah8 e5 ki5-to2, si7 chiau3-siong5 chiah8 lai5 thoan5-to7, tui3 chia khi2 u7 kiaN5 sin5-jiah, lau7-bu2 ho2 khi3 lah, chong2-si7 be7 thang ti2-khong3 Mou5-kui2 thong-ke3 jiok8-the2 e5 iu2-hek8. “Na7 m7 si7 eng7 ki5-to2, chit lui7 chiu7 boe7 tit i chhut.” (Ma2-kho2 9:29) Si5-siong5 hou7 jiok8-the2 sou2 choe3 u3-oe3, iok8-bong7 e5 iu2-hek8 khah iaN5, ti7 Chu2 e5 bin7-cheng5 kiu5 chin2-kiu3.
Hoe5-kou3 pun2-sin e5 loan2-jiok8 kap u3-oe3, chin chiaN3 bo5 pan7-hoat, chiu7 koat-i3 sun5-hoe5 thoan5-to7. Chit8-nia2 than2-a2, chit8-pun2 Seng3-keng, khai-si2 ki5-to2 thoan5-to7, tai7-seng ti7 Sin5-hou7 e5 hu7-kin7, au7-lai5 sun5-hoe5 Kiu2-chiu e5 kok-toe7, ti7 siaN5-chhi7 ti7 long5-chhoan, poaN5-soaN ke3-nia2 chheng7 thap-bih8 thoan5 hok-im. U7 si5 kap cheng-sin5-peN7 lang5 na2 kong2 na2 kiaN5 Tiong5-kia7 koan7 Kan3-cho2 hai2-kiN5. U7 si5 khia7 ti7 Tiok-ho7 khe-hoaN7 hoe5-siong2 ke3-khi3, ia7 kap hoe2-chhia piN5-piN5 kiaN5 A-so soaN-phiaN2. An2-ni siu7 Chu2 in2-chhoa7 lai5 kau3 Tai5-oan5. Goa2 e5 chu2-gi7 si7 bo5 ai3 ka7 lang5 kiu5-khit chiN5, bo5 ai3 kiu5 chiah8-mih8, bo5 toa3 chiN5, bo5 toa3 pian7-tong, tok8-tok8 kiu5 Siong7-te3, liah8 I sou2 ka7 goa2 pi7-pan7--e5, choe3 kau3-giah8.
Eng7 Kiong-kia7 e5 sin3-tou5 e5 hian3-kim boe2 kau3 Tai5-oan5 e5 chun5-phio3, chit8 choa7 23 khou. Chun5 si7 Ko-chhian-hui7-oan5 8,000 tun3 chin sui2 e5 chun5, lang5-kheh long2 si7 teh lai5-ong2 Tai5-oan5 e5 lang5, long2 chin chhai-hoa, siuN7 tioh8 pun2-sin chiah song3-hiong sit8-chai7 khou2-siong, mi5--si5 chiu7 chhu than2-a2 ti7 kah-pan2-teng2, chiau3 sim sou2 ai3 ki5-kiu5 Siong7-te3. Chun5 kau3 Ke-lang5 be2-thau5 bak8-chiu sou2 khoaN3 jiat8-tai3 e5 keng2-ti3 sit8-chai7 chin kam2-kek. Geng5-chiap e5 lang5 jin5-san jin5-hai2, goa2 chheng7 thap-bih8 peh-chiuN7 Ke-lang5 soaN, ki5-kiu5 Siong7 Chu2 po2-siu2 thau5-cheng5 e5 lou7-cham7. Jiat8-tai3 e5 soaN-hong na2 chhe sou2 chheng7 e5 peh8-saN, na2 chan3-bi2 Chu2 lai5 kau3 Tai5-pak. Tui3 lou7-piN thoan5-to7 khui kau3-hoe7 e5 mng5-hou7, ti7 tak8 sou2-chai7 thoan5-to7. Tek8-piat8 siu7 in2-chhoa7 kau3 Tai5-oan5 tai7-hak8 e5 koaN-sia3, tui3 hiah e5 sian-siN thoan5 hok-im, u7 loa7-choe7 lang5 lai5 sin3, au7-lai5 keng-ke3 tiong-pou7 kau3 lam5-pou7, che7 ti7 keng-chio-kha thak8 Seng3-keng, ti7 ong5-lai5-hng5 e5 ki5-to2 kau3 kin-a2-jit8 iau2 u7 in3-siong7. Tai5-oan5 thoan5-to7 cheng5-au7 u7 2 pai2, kiong7 6 goeh8-jit8, chiaN3 si7 piaN3-mia7 koat-si2 e5 thoan5-to7.
14. Tiau3-beng7
Te7 2 hoe5 Tai5-oan5 thoan5-to7 e5 si5 Chu2 u7 hian2-chhut I e5 koan5-leng5, tai7-hak8 e5 koaN-sia3 choe3 tiong-sim hoat-khi2 sio2-heng5 e5 hok8-heng. Goa2 khah siong5 kau3 e7-pou-si5 chiu7 kau3 Chui2-goan5-toe7 chheng5-chhiu7 kha ki5-to2. U7 si5 ka-ki7 chit8 lang5, u7 si5 kap tong5-chi3 saN-kap kui7-loh8 jiat8-sim ki5-to2, chhin-chhiuN7 I2-li7-a ti7 Ho5-liat8 soaN-tong7 thiaN Siong7-te3 khin koh soe3 e5 siaN, Seng3 Sin5 ia7 lim5-chai7 ti7 chong-giam5 ki5-to2 e5 tiuN5-bin7, goa2 ti7 Chu2 e5 bin7-cheng5 gi7-gi7-chhoah. U7 chit8 e7-pou goa2 thiaN-kiN3 Siong7-te3 tiau3-beng7 e5 siaN.
“KiaN2 ah! Goa2 hou7 li2 ti3-hui7 e5 un-su3, koh hou7 li2 i-piN7 e5 un-su3, in-ui7 li2 e5 sin3 toa7, Goa2 hoaN-hi2 li2 e5 sin3-giong2, li2 ui7-tioh8 phoa3-siuN3 e5 lang5, lan5-piN7 e5 lang5 ki5-to2, goa2 beh i-ho2 i, choe7-jin5 na7 bo5 sin5-jiah m7-sin3 Goa2, khoaN3 ah, Goa2 chiong Goa2 e5 koan5-leng5 hou7 li2, li2 khi3 toe7-chiuN7, Goa2 chhong3-cho7 toe7, na7-si7 se3-kan m7 bat Goa2, ah! Goa2 khoa3-lu7!”
Goa2 thiaN-kiN3 chu2 e5 siaN, choan5 sim gi7-gi7 chhoah, kiam2 u7 chit ho7 su7. Phoa3-siuN3 e5 lang5, lan5-piN7 e5 lang5, u7 chhiN-mi5 e5, pai2-kha e5, u7 gam5 u7 chhau3-bi7 e5, u7 siau2 e5, ia7 u7 thai2-ko e5, hian7-chai7 kiam2 chin-chiaN3 u7 chit ho7 sin5-jiah? Na7 u7 kiaN5 sin5-jiah kiam2 m7 si7 Chu2 Ia5-sou chai7 se3 tong-si5? Kap Su3-tou5 Heng5-toan7 sio-siang5, chhin-chhiuN7 goa2 chit e5 bo5 leng5-lek8 e5 lang5, Chu2 chaiN2-iuN7 chiong chit ho7 thiN e5 tai7-beng7 hou7 goa2? Goa2 hoan2-hok an2-ni chu7-bun7 chu7-tap. Bo5-lun7 oe7 chiaN5 boe7 chiaN5, ki3-jian5 seng5-siu7 chit ho7 tiau3-beng7, goa2 siu7 tioh8 kiaN5 sin3-giong2 e5 lou7, li7-khui hit sou2-chai7, chek-si5 ti7 chu7-hoe7 lai5 kian3-cheng3 chit e5 su7. Tui3 an2-ni u7 lang5 iau-kiu5 ki5-to2, chiu7 ti7 sin3, ti7 Chu2 e5 mia5 lai5 ki5-to2. Hit e5 kiat-ko2; chit8 e5 hiaN-ti7 ti7 thou2 5 kong-li5, hui-siong5 thong3-khou2, keh-jit8 beh jip8-iN7, chiap-siu7 ki5-to2 tng2-khi3 chhu3-nih8, ti7 bo5 khi3 oan5-choan5 ho2 khi3, chit8 e5 chi2-be7 hoan7 tioh8 ku2-ni5 ek8-hiu3 (si7 chit8 khoan2 e5 chhau3-koaN7-sng, hou7 lang5 chin tho2-iam3) i-ioh8 long2 bo5 kong-hau7 chiap-siu7 ki5-to2, kui2 tiam2-cheng au7 hit e5 lan5-piN7 ho2 khi3, cheng3-lang5 chin tioh8-kiaN, tai7-hak8 e5 sian-siN tui3 in e5 hak8-bun7 thau5-khak teng7 sin3 boe7 loh8, sin3 sit8-chai7 e5 Siong7-te3, m7 sin3 KiaN2 Siong7-te3 Ki-tok, chong2-si7 khoaN3 chiah e5 sin5-jiah chiu7 sin3 siong7-te3 e5 KiaN2 Ia5-sou Ki-tok, bo5 tiau5-kiaN7 sin3 I e5 sip8-ji7-ke3 kap I e5 koh-oah8.
“Cheng3 lang5 thiaN-kiN3 koh khoaN3-kiN3 sou2 kiaN5 e5 sin5-jiah, chiu7 tang5-sim i3-hiong3 Hui-lek8 e5 oe7, in-ui7 choe7-choe7 lang5 u7 hoan7-tioh8 sia5-sin5, hiah e5 sia5-sin5 toa7-siaN au5-kio3 chhut-khi3; pian3-sui7 e5, pai2-kha e5, ia7 choe7-choe7 tit-tioh8 i-ho2.” (Su3-tou5 Heng5-toan7 8:6-7)
15. Song3-hiong Sin-niu5
Hit si5 goa2 toa3 ti7 tai7-hak8 e5 koaN-sia3, chiau3-siong5 thau3-cha2 khi2-lai5 chhut-khi3 che7-teh cheng7-cheng7 ki5-to2, hit si5 thiaN-kiN3 Chu2 e5 siaN.
“Li2 si7 goa2 e5 song3-hiong sin-niu5.” Chit ku3 oe7 ku2-ku2 khou2-chhou2 goa2, goa2 chiong sou2 u7 e5 chai5-san2 long2 hou7 goa2 e5 sio2-ti7, ti7 chit se3-kan bo5 chit8 hun-bun5, si7 bo5 toa3 chiN5-te7 song3-hiong e5 thoan5-to7-chia2, kau3 kin-a2-jit8 iau2 m7 bat nia2 tioh8 geh8-hong7, chiong ho2-giah8 e5 chhim-ian, pun2-sin kap chit se3-kan bo5 koan-he7, chong2-si7 goa2 ia7 chhim-chai song3-hiong e5 kan-khou2. Hak8-seng si5-tai7 na7 khiam3-eng7 chiN5, phoe sia2 khi3, lau7-pe7 liam5-piN kia3 lai5, chong2-si7 ThiN-pe7 keng2-kai3 I sou2 thiaN3 e5, piN-phah I sou2 hoaN-hi2--e5, sou2-i2 koat-toan3 bo5 hou7 i u7 chhun, ia7 bo5 chek-si5 hou7 i, hou7 i ki5-to2 kau3 kha thau5-u thiaN3, cha-chhat liau2 chiah hou7 i. Bo5 chiN5 kou-put-chiong tioh8 kim3-chiah8, ki5-to2, an2-ni u3-oe3 e5 jiok8-the2 chiah tit-tioh8 chheng-khi3, ThiN-pe7 ia7 chhim-chai chiah e5 su7, sou2-i2 beh keng2 Ia5-sou Ki-tok e5 cheng-chiat chhim-sin3 e5 sin-niu5, ia7 chiau3 an2-ni teh kau3-iok8.
Chheng-pin5 khak-sit8 si7 choe3 sin-niu5 thau5 chit8 hang7 e5 tiau5-kiaN7, tham-loan5 ng5-kim bi2-sit8  e5 si5, Siong7-te3 bo5 thiaN hit lang5 e5 ki5-to2, ia7 boe7 thang seng5-siu7 seng3-kiat e5 un-hui7. In-ui7 an2-ni Chu2 ai3 goa2 choe3 song3-hong e5 sin-niu5, chong2-si7 na7 siuN7 tioh8 kau3 sun5-kau3 e5 jit8 kui2-chap8-ni5 ku2, tioh8 kui7 teh ki5-to2 chiah thang tit-tioh8 sou2 khiam3-eng7 e5, chiu7 bo5 ai3 oah8, chai3-saN loan5-bou7 lok8-hng5, hun7 boe7 kin2 sun5-kau3, kin2 kui Pe7 tau. I2-li7-a ti7 lo5-theng5 chhiu7-kha tui3 Siong7-te3 kiu5 “Ia5-ho5-hoa ah, kiu5 Li2 chhu2 goa2 e5 siN3-mia7” goa2 ia7 an2-ni tui3 Siong7-te3 ki5-to2. Tioh8 chheng7 chhin-chhiuN7 thiN-sai3 bi2-le7 e5 jin5-ai3 kap seng3-kiat e5 gi7-phau3. Sin3 e5 cheng-chian3 kek8 chhim-khek, oe7 tit piaN3-mia7 kau-chian3 kau3 be2 a2 boe7? Goa2 soa3 m7 kaN2 khak-sin3.
“TaN liau2-au7 u7 gi7 e5 bian2-liu5 ka7 goa2 pi7-pan7 he7 teh.” (II The5-mou5-thai3 4:8)
16. Tui7-loh8 E5 Lou7
Goa2 lai5 Tai5-oan5 hit si5 26 he3, siu7 tiau3 e5 jit8 khi2 chiu7 ka7 choe7-choe7 piN7-lang5 ki5-to2, ka7 10 lang5 ki5-to2, u7 5 lang5 ho2. Tak8-jit8 chiuN7 soaN-teng2, 2-3 tiam2 cheng-ku2 lau5 koaN7 ki5-to2, ti7 ke-nih8 bo5 hun mi5-jit8 ke-thau5 pou3-to7, in2-chhoa7 leng5-hun5 kau3 le2-pai3-tng5. U7 chit8-jit8 chiap tioh8 tian7-po3. “Lau7-pe7 gui5-tok tng2-lai5.” Toa7-chui2 e5 po3-eng3 tiong3-hong (tng7 nau2-kin), beh si2 e5 kan-khou2, kio3 goa2 tng2 khi3, kui7-ti7 lau7-pe7 e5 chhng5-piN ki5-to2 kui2-na7 jit8, lau7-pe7 ho2 khi2-lai5, u7 chit8 jit8 i-seng lai5 chin2-chhat, goa2 gou7-kai2 tui3 Siong7-te3 e5 tiong-sin3, soa3 tui3 i-seng sit-gian5. “Chit khoan2 tiong3-hong chu3-sia7 chiah8-ioh8 long2 bo5 kong-hau7, chhiaN2 li2 m7-bian2 lai5, kiu5 Siong7-te3 i-ti7 goa7 bo5 ng3-bang7, goa2 beh tui3 Ki-tok ki5-to2, sou2-i2 m7-bian2 i-seng.” I-seng toa7 siu7-khi3, toa7-toa7 tui3-hu3 ka-chok8 chhin-chhek, ke-lai7 e5 lang5 tong3 boe7-tiau5 lau5 bak8-sai2, chit khoan2 e5 cheng-chian3 ke3-siok8 ni5-goa7 ku2. Kau3-be2 goa2 chiu7 ka7 i-seng poe5-choe7, siu-khi2 Sin5-ju2 e5 ki5. Koat-sim m7 ui7 piN7-lang5 ki5-to2, chi2-u7 thoan5 hok-im chiu7 ho2, chong2-si7 an2-ni si7 poe7-gek8 Siong7-te3.
“In-ui7 Siong7-te3 e5 un-su3 kap tiau3 lang5 long2 bo5 the2-hoe2.” (Lo5-ma2 11:29) Sui u7 ho5-teng2 e5 khun3-lan5, ui5-poe7 Siong7-te3 e5 tiau3-beng5 bo5 lang5 siu7 chiok-hok, long2 piN5-piN5 kiaN5 tui7-loh8 e5 lou7, sit-loh8 sin3-giong2, ki5-to2 bo5 lek8-liong7, Siong7-te3 e5 oe7 pau-khi3 khng3, chin chiaN3 si7 kho2-lin5 tui7-loh8 e5 thoan5-to7-chia2, choe3 jiok8-iok8 e5 lou5-chai5, leng5-hun5 bo5 chu7-chu2. Siong7-te3 pi7-pan7 i-seng ioh8-hng lai5 i-ti7 it-poaN phou2-thong e5 lang5, koh ui7-tioh8 kan-cheng3 Ki-tok e5 koh-oah8, lai5 kiaN5 Sin5-ju2 e5 sin5-jiah, nng7-hang7 long2 si7 tui3 Siong7-te3 chhut, tu2 chhin-chhiuN7 chiaN3-chhiu2 kap to3-chhiu2. Sin5-ju2 thoan5-to7-chia2 tioh8 chun-tiong7 i-seng, i-seng ia7 tioh8 seng5-jin7 Sin5-ju2 e5 sin5-jiah. Goa2 sui-jian5 piaN3-mia7 kun-te3 Ki-tok, tui3 chin-li2 e5 kng iau2 chin sou-oan2, khiam3-kheh ti3-hui7, sit-pai7 liau2 koh sit-pai7. SiuN7-khi2 ke3-khi3 pi-siong e5 sou2 choe3, kam2-kak bo5 chu-keh koh choe3 thoan5-to7-chia2. Tok8-tok8 ti7 Chu2 Ia5-sou Sip8-ji7-ke3 e5 po2-huih, choe3 chit8 e5 choe3 khiam-pi e5 kian3-cheng3-jin5, lai5 hou7 Chu2 eng7.
“Ke3-sit tit-tioh8 sia3-bian2, choe7-koa3 tit-tioh8 jia-kham3--e5, che lang5 u7 hok-khi3.” (Si-phian 32:1)
17. Beh Hoa E5 Teng-sim
Goa2 chin khoai3 jiat8 khoai3 leng2, tauh8-tauh8 sit-pai7 poah8-to2, chin-chiaN3 si7 beh hoa e5 teng-sim, beh chih8 e5 lou5-ui2, chiau3 khoaN3 sui-jian5 loa7 jiat8-sim thoan5-to7, na7 poe7-gek8 Siong7-te3, put-ko3 si7 teh khi2 Pa-piat e5 thah. Sou2-i2 sui-jian5 ia7 loa7 choe7 cheng2-chi2, ia7 bo5 u7 leng5-hun5 e5 siu-seng5, cheng3-beng5 bo5 u7 Siong7-te3 chiok-hok e5 chhiu2. Boan2-chiu su7-pian3 i2-lai5, khong-khi3 chiam7-chiam7 hiam2-ok, lou7-piN pou3-to7 hou7 lang5 phah kau3 chhui3 boe7 tin2-tang7, in-ui7 kong2 hui chian3-lun7 hou7 lang5 tui3 ke-nih8 koaN2 chhut-khi3, siuN7 kong2 he m7-si7 pan7-hoat, chiu7 chio tang5-sin3 e5 peng5-iu2 chiuN7 soaN-teng2 khui peng5-ho5 tek8-piat8 ki5-to2-hoe7. Na2 ki5-to2 na2 tah8-jip8 choe7-ok e5 chong7-thai7, kau3-be2 chiaN5-choe3 Tai7 Tang-a chian3-cheng5. Ti7 hit-khoan2 hoan5-lo2 e5 tiong-kan, Seng3-keng e5 chin-li2 hou7 chhim-khek e5 leng5-tek ou-am3 jia-pe3 soa3 khoaN3 boe7 beng5. Chit8 bin7 chu7-jian5-tek li2-kai2 Seng3-keng e5 bun5-ji7, sit8-heng5 ti7 seng-oah8, chit8 bin7 thong3-kam2 su-iau3 khah o3-biau7 oh li2-kai2 Siong7-te3 e5 oe7. Chiu7 khai-si2 thak8 Bi2-kok Sin kau3-hoe7 Sin5-hak8-hau7 (New churlh college) e5 thong-sin3 kang2-cho7 (函授課程). Gou7-sun5-cheh tek sin3-giong2 e5 lang5, hoat-kian3 chit8 khoan2 cheng7-cheng7 hak8-sip8 chin-li2 u7 ui2-tai7 e5 pang-chan7. Chong2-si7 che ia7 bo5 kui2 ni5 chiu7 in-ui7 tai7-chian3 put-tek-put theng5-chi2.
Teng-iong7-leng7 lai5 lah, ki5-to2 Siong7-te3 koat-sim khi3 Jiau2-a. 10 goa7 chiah e5 un7-sang3 chun5, koh u7 chiaN5 10 chiah e5 hou7-oe7 chun5, kiaN5 oan-lai5 oan-khi3 e5 soaN3-lou7, ng3 Sin-ka-pho chhut hoat. Bun5-si chhut-hoat e5 si5 chiu7 siu7-tioh8 B29 e5 pok8-kek, hiam2 chit8-hiam2, theng5 ti7 Ko-hiong5 kang2 e5 si5, koh siu7 tioh8 B29 e5 kong-kek, chong3-liat8 e5 khong, liok8 ia7 chian3, kiaN kau3 phoa3-taN2. Tak8 e5-hng e5 chiam5-chui2 lam7 keng2-po3 ia7 chin thang kiaN, chun5 chit8 chiah chit8 chiah teh tim5 loh8 khi3, jit8--si5 ti7 kah-pan2 teng2 hui-ki e5 sit8-e7 thak8 Seng3-keng, mi5--si5 2 tiam2 khi2-lai5 ng3 hai2-bin7 ki5-to2 kau3 thiN-kng, beng5-chai na7 m7 si7 Chu2 e5 po2-siu2 koat-toan3 be7 tit an-jian5 kau3 ui7. “Chu2 ah, Li2 keng2-tiau3 goa2 si7 beh hok8-heng goa2, chit e5 tai7-jim7 iau2 boe7 oan5, Chu2 ah! Kiu5 Li2 po2-siu2 goa2 kau3 oan5-seng5 chit e5 thian-beng7.” Tak8-mi5 ng3 thiN an2-ni ki5-to2. Sou2 chhun bo5 kui2 chiah chun5 jip8 Sin-ka-pho kang2 e5 si5 oan2-jian5 na2 bin5-bang7, be7-kim3-tit kam2-sia7 o-lo2 Siong7-te3. Chek-si5 khi3 Pit-su7-tai7 kau3-hoe7 siu2 le2-pai3, hian3 kam2-sia7 e5 hian3-kim.
Ti7 Jiau2-a tioh8 siu7 long5-giap8 chi2-to7-oan5 kap toe2-ki5 kun-su7 kau3-lian7, in-ui7 ke3-thau5 jiat8-sim phah-piaN3, soa3 siong-tioh8 hiap8-kut, tioh8 jip8-iN7, koh-khah kho2-siong si7 chiap-tioh8 pai7-chian3 e5 siau-sit, ti7 piN7-sek e5 chit8-kak chham2-chheh ki5-kiu5 Siong7-te3, chit si5 Chu2 e5 oe7; “KiaN2 ah! Bok8-tit ui7-tioh8 pai7-chian3 lai5 pi-siong, tioh8 siuN7 chin-sit8 si7 seng3-li7, tioh8 chai bo5 Ki-tok e5 kun kok chu2-gi7 soah lah, sin e5 chou2-kok khai-si2 lah, li2 tioh8 ui7 an2-ni ki5-to2.” Bo5 joa7-ku2 goan2 long2 choe3 pai7-chian3 kok-bin5, siu-iong5 ti7 soaN-teng2 e5 chip8-tiong-iaN5, cha-jit8 hiah iong2-khi2, kin-a2-jit8 chiah bo5 teng2-bin7, goa2 jit8--si5 ti7 ko-phi chhiu7-kha thak8 Seng3-keng, mi5--si5 kiah8 thau5 khoaN3 lam5 sip8-ji7 e5 chhiN, pek-chhiat ki5-to2, kiu5 Chu2 in2-chhoa7 thau5-cheng5 e5 lou7-cham7. Chit8 mi5 bang7-kiN3 peh8-thau5-mng5 e5 lau7-lang5 theh8 chit8 kng2 chheh hou7 goa2 kong2 “Li2 choe3 toa7 e5 khoat-tiam2 si7 kip-seng3, li2 na7 kin2-sin7 chit e5 chiu7 beh choe3 chheng-lian5 e5 chi2-to7-chia2.” Goa2 bo5 ai3 phah-pai5 (Mahjong) ai3 hian2-chhut ki5-to2, thak8 Seng3-keng Ki-tok-tou5 e5 ho2 bou5-iuN7, chiu7 lau5-koaN7 phah-piaN3 cho3 kang bo5-theng5. In-ui7 beh cho7 chui2-lo7, chiu7 chiuN7 soaN khi3 chho3 tek, kng jiat8-tai3 e5 tek (Jit8-pun2-tek e5 10 goa7 ki toa7) kng kau3 to2-loh8-khi3, soa3 khak huih, khai-si2 leng2-hok8 e5 liau5-iong2 seng-oah8.
Bo5 ku2 chiuN7 chun5 leng7 kau3, tui3 tang-pou7 Jiau2-a che7 chun5 seh8 kau3 Sin-ka-pho, tui3 hia ng3 chou2-kok chhut-phang5, ka7 Bi2-kok chiah e5 chun5 bo5 thang-a2 am3 bong-bong na2 toe7-ha7-sek, loh8 chun5-chhng u7 chhu tiu7-chhau2 na2 gu5-tiau5, hia chiu7-si7 goan2 e5 chhng5-phou, Sin-ka-pho e5 joah8 si7 100 tou7 khah ke7, sou2-i2 toa3 hit khoan2 chun5 chhng5 bo5 su che7 ti7 te7-gek8 e5 he2-nih, kau3 Tai7-tek kang2 e5 tiong-kan sou2 khoaN3 chou2-kok e5 hong-hoe3, put-kim3 sim-sng. Tui3 he2-chhia-lai7 khoaN3-tioh8 Kong2-to2 kho2-lin5 e5 cheng5-heng5, put-tek-put pi-than3 ngou2-siong7 kok, kun-kok e5 boat8-lou7. Chu2 Ia5-sou tui3 Ka-na2-soaN teng2 ui7-tioh8 Ia5-lou5-sat-leng2 lau5 bak8-sai2 thou2-khui3, na7 si7 Iu5-thai3 lang5 m7 bat Chu2 e5 chi2-i3 chiong I teng3 sip8-ji7-ke3, in e5 boat8-lou7, ia7 si7 an2-ni. Tak8 e5 chhia-cham7 moa2-moa2 to si7 boe2-boe7 e5 lang5, chheng7 oe5 tui3 he2-chhia e5 thang-a2 chhut-jip8, ti7 chou2-kok to7-gi7 oan5-choan5 siau-bo5, chi2-u7 san-ho5 chiau3 ku7 ti7-teh, m7-sin3 Seng3-keng e5 kok-bin5 sit8-chai7 kho2-lin5.
“Kong-gi7 hou7 pang-kok seng-koan5, kiN3 u7 choe7-ok e5 peh-siN3 siu7 leng5-jiok8.” (Chim-gian5 14:34) Goa2 keng-ke3 beh hoa e5 teng-sim e5 sin3-giong2 seng-oah8, si7 Siong7-te3 sou2 hou7 goa2 thiN lai5 e5 kau3-hun3, kap heng5-hoat8. Sit8-chai7 si7 khang-hi kho2-lin5 e5 thoan5-to7-chia2, put-phoe3 siu7 Siong7-te3 e5 lou5-pok8 Lun5-tun Seng3-keng hak8-iN7-tiuN2 Kha2-tah (Kater) Bok8-su e5 an3-chhiu2 le2.
18. Chai3 Khi2
Tng-si5 e5 Jit8-pun2 kok-bin5, ui7-tioh8 chit8-tng3-chiah8 cheng-thau5 khap8-hiah8 e5 cheng5-heng5, sit8-chai7 chin kho2-lin5. U7 chit8-jit8 khoaN3-kiN3 kui-kun5 e5 Jit8-pun2 hu7-jin5 ti7 pun3-so3-tui teh chhiau teh chhe7 sim2-mih8, te7 3 kok-bin5 phoe3-kip ka-lauh8 chham ti7 pun3-so3 e5 phu5-to5-koaN, in ti7 hia teh chhiau-chhe7, be7-su teh chhe7 po2-chioh8.
“PhaiN2 lang5 bo5 u7 peng5-an.”
“Hoan7-choe7 e5 leng5-hun5 tioh8 si2.”
“Kiah8 to--e5 beh in-ui7 to lai5 biat8-bo5.”
Seng3-keng e5 oe7 ho5-teng2 e5 hian7-sit8, thong3-kam2 hian7-kim chiaN3 si7 ui7-tioh8 hok-im phoe-mia7 kau-chian3 e5 si5. Goa2 ui7-tioh8 seng-oah8, choe3 in3-soat e5 goa7-kau, khai-si2 lou7-piN pou3-to7, soa3 pang-chan7 chhi7-lai7 e5 bou2 kau3-hoe7, siuN7 ai3 hou7 khah choe7 lang5 u7 hun7 Ki-tok e5 hok-im. Chiu7 hong2-bun7 kang-chhiuN2, hak8-hau7, piN7-iN7, khu-liu5-sou2 teng2 lai5 thoan5 hok-im. Tui3 Sam-leng5 tian7-ki e5 chit-giap8 hak8-hau7 300 e5 hak8-seng jiat8-jiat8 thoan5-to7, chong2-si7 it-khai3 bo5 siu sia7-le2. Tng si5 goa2 toa3 ti7 peng-sia3 e5 hong5-khong-tong7, mi5--si5 u7 chin-choe7 gia5-kang, iu5-ian5 (kap gia5-kang siang7-lui7) e5 khou2-chhou2, na7 loh8 hou7 chui2 oe7 lau5-jip8 lai5, mi5-si5 be7 khun3-tit, tioh8 eng7 poah8-thang2 hou3 chui2 chhut khi3, chong2-si7 Siong7-te3 sou2 pi7-pan7 chit8-keng siok-sia3 u7 kam2-sia7 put-chin7 e5 un-su3. Goa2 e5 sip8-koan3 si7 poaN3-mi5 khi2-lai5 ki5-to2, u7 chit8-mi5 2 tiam2-cheng ki5-to2 e5 si5, Chu2 ka7 goa2 kong2 “Li2 tioh8 khai-pan7 Seng3-keng hak8-hau7, iong2-seng5 thoan5-to7-chia2, thang siu-seng5 e5 choe7, kang lang5 chio2, Goa2 kiam2 bo5 beng7-leng7 li2, tioh8 iong2-kam2, tioh8 chong3-taN2.” Keh cha2-khi2 goa2 chiong chit e5 su7 tui3 hu7-jin5-lang5 kong2 iau-kiu5 i ki5-to2. Bo5 chiN5, bo5 kian3-tiok8-but8, koat-sim tui3 bo5 poaN3-hang7 lai5 iong2-seng5 thoan5-to7-chia2, chhin-chhiuN7 Chu2 Ia5-sou ka3-si7 12 e5 hak8-seng e5 khoan2. Siong7-te3 i2-goa7 bo5 sou2 oa2-kho3, it-khai3 boh8-tit khoa3-lu7, tok8-tok8 ban7-su7 tioh8 eng7 ki5-to2 khun2-kiu5 kap kam2-sia7, chiong lin2 sou2 kiu5--e5 pai5-liat8 ti7 Siong7-te3. (Hui-lip8-pi2 4:6)
Chong2-si7 ti7 4 thiap-poaN3 e5 hong5-khong-tong7 beh khui Seng3-keng hak8-hau7, sit8-chai7 si7 gong7-siuN7, kong2-beng5 su7-cheng5 si3-koe3 pai3-thok chioh chit8-keng sio bo5 liau2 e5 chhu3, tng-si5 siang7 khiam3 chhu3, sou2-i2 chit8 e5 bo5 mia5 e5 thoan5-to7-chia2 long2 bo5 lang5 beh chhap goa2. Tui3 thou2-khui3 e5 tiong-kan khia7 khi2-lai5, koh hak8-sip8 khiam-pi e5 lou7, tui3 Siong7-te3 e5 pang-chan7, tui3 Gu-le2 (Gray) sian-siN tit-tioh8 chit8 cho7 thian-bou7 chiu7 ti7 Ki-tok-kau3 sin-bun5 kong2-ko3 bou7-chip8 hak8-seng. Chi3-goan7 chia2 u7 70 lang5, eng7 ki5-to2 lai5 soan2 6 lang5. Chiah e5 lang5 u7 tui3 Chheng-sim u7 e5 tui3 Lok8-ji5-to2 tui3 choan5-kok tak8 sou2-chai7 lai5--e5, long2 hiap8-lek8 choe3 i2-a2, choe3-bin5-chhng5, tah thian-bou7, au7-poaN3 khng3 4 toe3 bin5-chhng5 choe3 siu-iong2 seng e5 khun3-pang5, cheng5-poaN3 choe3 kau3-sek kiam chip8-hoe7-sou2, ka7 chit8 e5 kiat-hut8 hoan7-chia2 ki5-to2, chiaN5-choe3 ki5-ian5 chit8 e5 song3-hiong lang5 chiong sin-khi2 8 thiap e5 peng-pang (Barrack) bo5 tiau5-kiaN7 chioh goan2. Tui3 che it-chhe3 e5 un-hui7 goan2 tang5-sim jiat8-jiat8 hian3 kam2-sia7 e5 ki5-to2.
Teng2-pou thak8 Sin5-hak8, e7-pou tiok8-ka hong2-bun7, phou2-kip8 Seng3-keng, am3-si5 tak8-am3 ke3-siok8 thian-bou7 pou3-to7. Chiah8-mih8 put-ko3 si7 thang chi2-ki e5 theng5-tou7, chong2-si7 tai7-ke saN pun-pheN chiah8 long2 bo5 lang5 kong2 put-chiok, ti7 song3 chiong e5 tiong-kan chiong sou2 u7 e5 chiN5 saN-pun choe3 sou2-hui3, long2 bo5 siu7 chiah8-hui3 a2-si7 hak8-hui3. Chu2 kong2 li2 khoaN3 khong-tiong e5 pe-chiau2, khong3-ia2 e5 pek-hap8-hoe, goan2 oan5-choan5 sin3-kho3 chit e5 Chu2 Ki-tok.
“Ki5-tiong bo5 khiam3-kheh e5 lang5.” (Su3-tou5 Heng7-toan7 4:34) Gu-le2 (Gray) sian-siN si7 ki5-to2 e5 seng3-tou5, siong5-siong5 sia2-phoe bian2-le7 goan2 “tioh8 seng3-kiat, tioh8 siu7 Sin5 chhiong-moa2, tioh8 tui-kiu5 hok8-heng,” koh kia3 choe7-choe7 i-hok8 hou7 goan2, chiau3 tak8 lang5 sou2 su-iau3 hun-phoe3, koh boe7 lai5 choe3 he2-sit8. In-ui7 cham2-jian5 kho2-khoan e5 thoan5-to7, sou2-i2 sin-bun5 ki3-chia2 lai5 hong2-bun7 goa2 khan ti7 sin-bun5. Chong2-si7 goa2 iau2-ku2 toa7-toa7 su-iau3 seng3-kiat, choe7 e5 kun iau2 teng3-tiau5 ti7 goa2 lai7-bin7, u3-oe3 e5 iok8-cheng5 iau2 u7 toa7 se3-lek8 teh koan2-hat goa2, sui-jian5 lau5-koaN7 chin7-lat8 chi2-u7 Siong7-te3 chai, Chu2 chhun I Seng3 Sin5 e5 kiam3 kat-le2 goa2 lai7-bin7 e5 lang5, hou7 goa2 hap8 I e5 lou7-eng7. U7 chit8-jit8 ti7 thian-bou7 siu7 seng3-chhan, chhin-chhiuN7 Sat-leng2 e5 che3-si Bek8-ki-se2-tek hou7 A-pek-lah8-han2 e5 seng3-chhan, chhu3-lai7 ki5-to2 kong2 “Goa2 si7 bi5-soe3, chhin-chhiuN7 piaN2-chhui3, chhiaN2 te7-it soe3 e5 un-hui7 hou7 goa2” chiu7 theh8 te7-it soe3-te3 e5 piaN2, na7-si7 eng5-kng chhan3-lan7 e5 Chu2 hian2-hian7 I e5 teng2 poaN3 sin, i lau5 bak8-sai2 an2-ni kian3-cheng3. Na7-si7 ti7 goa2 e5 sim-te2 u7 thiaN-kiN3 Chu2 e5 siaN. “KiaN2 ah! Goa2 sip8-ji7-ke3 e5 poe li2 oe7 siu7 mah?” Goa2 chin toa7 khiam-pi kong2 “Chu2 ah! Hit e5 khou2-lan7 e5 poe hou7 goa2, goa2 hoaN-hi2 seng5-siu7.”
Teh siuN7 si7 sim2-mih8 su7? Chu2 beh hou7 goa2 e5 khou2-poe si7 sim2-mih8? Chiu7-si7 kau3-taN m7-bat keng-giam7 tioh8, hui-siong5 thong3-khou2 seng3-gian5 (Siong7-te3 e5 oe7) e5 chhi3-lian7, kiat-cheng7 leng5-hun5 e5 he2-iam7. Tng-si5 u7 chit8 e5 chheng-lian5 khoaN3 Ki-tok-kau3 sin-bun5 lai5 beh jip8-hak8, chit e5 chheng-lian5 e5 sin-hun7 si7 chian5 kho 2 hoan7, ia7 be7 thang tng2-khi3 kiN3 pe7-bu2 e5. Chong2-si7 ka7 i kong2 u7 chian5-kho e5 lang5 m7-chun2 jip8-oh8, bo5-lun7 an2-choaN2 ka7 i kong2 to m7 li7-khui, tui3 an2-ni goa2 chiu7 ka7 choe3 po2-cheng3-jin5 hou7 i khi3 iu5-chhat-tiam3 chiah8 thau5-lou7, chong2-si7 m7-khi3 iu5-chhat-tiam3, chai3 saN ai3 kiu5 hou7 i jip8-oh8, boe7 kham-tit i kou-chiaN5 chiu7 chun2 i jip8-oh8. An2-ni siu-iong2-seng piN3 choe3 7 e5 lang5, hun-choe3 2 ui7 toa3, khai-si2 siu7-giap8. Bo5 loa7-ku2 chit e5 chheng-lian5 siu7 iu2-hek8 koh choe3 phaiN2-su7, sim be5 loan7 soa3 phah chit8 e5 siu-iong2-seng. Tui3 an2-ni hak8-iN7 koat-teng7 theng5-pan7, hou7 hak8-seng long2 tng2-khi3.
Chiong5-cheng5 Kou2-kok hiaN i-seng khoaN3 i choe3 choat8-cheng3 teh theng3-hau7 si2, tit-tioh8 i-ho2, chit pai2 u7 hian3 toa7 pit e5 chiN5, sou2-i2 hou7 chiah e5 hiaN-ti7 long2 u7 kau3-giah8 e5 lou7-hui3. Goan2 chin thong3-sim, kiu5 Siong7-te3 lin5-bin2; teh theng3-hau7 chai3 khai-pan7 e5 jit8. Na7-si7 chit e5 chheng-lian5 na2 phaiN2, soa3 kiah8 to chiong goan2 sou2 u7 e5 chiN5 kap mih8 long2 chhiuN2 khi3, choe3-au7 e5 koan-thau5 keng2-chhat chhut-chhiu2, chheng-lian5 koaiN loh8 kaN. Sui-jian5 taN bo5 poaN3-hang7, iau2-ku2 jiat8-sim ki5-to2 ng3-bang7 chit e5 chheng-lian5 oe7 hoe2-kai2, ah! Sip8-ji7-ke3 sit8-chai7 chin tang7.
“Goa2 bat kap Ki-tok tang5 teng3 Sip8-ji7-ke3, goa2 iau2 ku2 teh oah8, m7 si7 iu5-goan5 goa2, chiu7-si7 Ki-tok tian3-ti7 goa2 teh oah8.” (Ka-liap8-thai3 2:20) Po2-lo5 chit-khoan2 e5 sin3-giong2 ko3-pek8, chiaN5-choe3 goa2 hian7-si5 e5 ko3-pek8, chit8-jit8 kui2 10 pai2 na2 liam7 chiah e5 oe7 na2 ki5-kiu5 Siong7-te3, kap chhu3-lai7 saN-kap kim3-chiah8 ki5-to2. Tai7-pit8 siam2-pi7 Ap-sa-liong5 loh8-lan7, goan2 chit-si5 hiahN phoe7 lai5 pi7-pan7. Mi5--si5 kui2-na7 pai2 in-ui7 ke3-thau5 e5 kan-khou2 sim-loan7 kau3 beh choat8-khui3 thong-mi5 be7 khun3-tit. Loa7 choe7 sin-bun5 ki3-chia2 ui7-tioh8 beh theh8 chu-liau7, si3-koe3 chhe7 goan2, sin-bun5 teng-chhut m7 ho2 e5 ki3-su7, goan2 chha-put-to bo5 bin7 thang koh kiN3 lang5. U7 lang5 kong2 “Cho2-tin5 poe3-au7 iu5-goan5 u7 ou-am3, chiah u7 chit hoe5 su7.” Chin chiaN3 si7 an2-ni, goa2 si7 hui-siong5 am-cham e5 ia2-sim-ka, hi-eng5-sim tang7, khou2-ouN3 te7-gek8 e5 lou5-chai5, sou2-i2 tioh8 seng5-siu7 Siong7-te3 e5 heng5-hoat8 e5 kiam3, sim2-phoaN3 e5 kiam3, kiat-cheng7 e5 sip8-ji7-ke3. “Chu2 ah, Li2 si7 ho2, sou2 kiaN5 ia7 si7 ho2.” (Si 119:68)
19. Ia5-ho5-hoa I2-lek8
Thian-bou7 ti7 chit8 sou2-chai7 tah poaN3-ni5, tang-thiN kau3 chiu7 siu khi2-lai5. Tui3 Siong7-te3 e5 un-hui7 chhun-thiN hak8-iN7 chiu7 koh khai-si2, ti7 4 thiap e5 pang5-keng thak8-chheh, siu2 le2-pai3, ti7 ke-lou7 lou7-piN pou3-to7, long2 bo5 lang5 kong2 put-peng5, chit8 keng le2-pai3-tng5 si7 na2 bong7-tong7 (calacombs, chhou-tai7 e5 kau3-hoe7 tng Lo5-ma2 te3-kok toa7 khun2-tiok8 e5 si5, sin3-tou5 chiu7 bih ti7 bong7-tong7 lai7 le2-pai3) e5 hong5-khong-ho5, 10 goa7 lang5 chiu7 tiN7 khi2-lai5, kan-ta hoe7-chiong3 e5 chhoan2-khui3, chhu3-lai7 to oe7 hou7 hip-joah8. Bu5-i3 tiong tui3 Siong7-te3 ai-kiu5 “SiuN2-su3 chhu3-theh8” chit si5 khi2 tai7-ke ki5-kiu5 lang5 teh chiok-hok, loa7 choe7 lang5 kim3-chiah8 thang jit8 ti7 Mou5-ia5-soaN ki5-to2, a2-si7 thong-mi5 ti7 soaN-lai7 ki5-kiu5 Siong7-te3, chiah e5 hiaN-ti7 ki5-to2 kau3 sau-siaN, iau2-ku2 piaN3-mia7 teh ki5-to2, ti3-kau3 ke3-lou7-lang5 theng5-kha lai5 thiaN, keng2-koaN liah8 hun2 si7 sat-jin5 su7-kiaN7 chu3-sin5 teh thiaN. Tui-kiu5 hoe2-kai2 kap seng3-kiat, tai7-ke long2 be7 ki3-tit chit se3-kan, it-tit8 chin3-cheng5 ng3 thian-tng5. U7 chit8 jit8 chit8 e5 peng5-iu2 chhiaN2 goa2 khi3 bian7-hoe7, si7 chit8 ui7 bi7-sin3-chia2 sit8-giap8-ka siu7 Siong7-te3 kam2-tong7. “Lin2 jiat8-sim teh chong-kau3 un7-tong7, bo5 chhu3 chin khou2-sim houN3! Long5-ti5 lou7 ti7 iuN5-chhai5 hak8-iN7 e5 hau7-sia3, khi3 khoaN3-mai7, na7 ho2 chiu7 poaN jip8-khi3.”
“Goa2 bo5 chiN5 bo5 hoat-tou7.”
“Bo5 chiN5 bo5 iau3-kin2, na7 u7 chiN5 chiah choe7 chio2 heng5.” Chin-chiaN3 ti7 Siong7-te3 e5 soaN u7 pi7-pan7 Ia5-lou7-sat-leng2 e5 tian7. Toa7 kam2-sia7 o-lo2 Siong7-te3, chheng-khi3 seng3-tian7, iuN5-chhai5 hak8-iN7 theng5-pan7, choe3 thiau3-bu2-tiaN5, si3-ke3 chin lah-sap, na2 ki5-to2 na2 chheng-sau3, soa3 keh-keng hun choe3 hak8-iN7 kap le2-pai3-tng5. I2-toh, mng5-thang ki5-thaN tak8-hang7 long2 goan2 ka-ki7 choe3. Sit8-chai7 si7 khoai3-lok8 e5 thian-kok chok-giap8. Chong2-si7 goan2 si7 Ki-tok-tou5, u7 kam2-kak tioh8 heng5-che3 e5 tang7-taN3. Khai-si2 “Kiu5 Chu2 siuN2-su3” io5-tang7 thian-pang5 e5 ki5-to2. Ui7-tioh8 chit keng chhu3, ui7-tioh8 thou2-toe7, kap boe2 keh-piah e5 te7, tian2-khui kim3-chiah8 ki5-to2, toa7 un-hui7 e5 Chu2 eng7 thun-lun2 thiaN goan2 e5 ki5-to2, jiat8-jiat8 e5 hian3-kim saN soa3 lai5, ai7 si7 tui3 kok-goa7 lai5 hian3--e5, tui3 bi2-ang3 kau3 tau7-iu5, iam5 long2 khang-khang si7 siong5-su7, song3-hiong e5 seng-oah8 ia7 koan3-si3, chiah8-mih8 chi2 u7 chhin-chhiuN7 I2-li7-a sin3-kho3 siong7-te3 chhe ou-a lai5 kiong-kip, che si7 goan2 e5 jit8-siong5 seng-oah8. Jiat8-jiat8 e5 lou7-piN thoan5-to7, Chu2-jit8-oh8 hak8-seng u7 300 lang5 i2-siong7, si7 chin khou2-koan e5 thoan5-to7 hong-keng2. “Siong7-te3 beh ka-ki7 pi7-pan7 sio-che3 e5 iuN5-ko.” (Chhong3-se3-ki3 22:8)
20. Seng3-chian3
Hit si5 Siong7-te3 u7 sang3 2 e5 soe3-kiaN2 lai5 goan2 e5 sou2-chai7. Chit8 e5 si7 in2-iong5-chia2 chian5-kho hoan7 e5 kiaN2, eng5-iong2 bo5 kau3, chin hi-jiok8, iau2 chit8 e5 si7 cheng-sin5-piN7 hoan7-chia2 e5 kiaN2, seng3-keh be7 su cheng-seN e5. Hit e5 sin-the2 soe-jiok8 e5 cha-bou2 gin2-na2 sim u3-ju5 thang kho2-lin5. Tiam2-sim e5 si5, goa2 ka7 theh8 piaN2 khi2 lai5, chiu7 bak8-chiu gin5 ouN3-ouN3 pi2 kun5-thau5-bu2 beh cheng goa2. 5 geh8 thiN e5 jit8-thau5-e7 chheng7 4-5 nia2 saN, hu7-jin5-lang5 ka7 i thng3 chit8 nia2 khi2-lai5, chek-si5 tioh8 kam2-mou7 khi2 he5-ku. Hou7 hit 2 e5 gin2-na2 toa3 tiaN5 nih8 thit-tho5, hit e5 hi-jiok8 e5 cha-bou2 gin2-na2 chok-koai3, iau2 hit e5 chiu7 ka7 i ka7 chhiu2, 2 e5 khiu2 teh khau3, be7 bian2-tit sim-koaN niu5 thiaN3. Hu7-jin5-lang5 choe3 tiong-sim hiah e5 lu2-chu2 hian3-sin tui3 cho3 chou7-chhiu2, chin7-sim cheng-sin5 kau3-iok8 kap kian7-khong chi2-to7, Chu2 Ia5-sou e5 ka3-si7 choe3 tiong-sim, kong2 Seng3-keng e5 ka3-si7 hou7 in thiaN, eng7 un-loan2 e5 thiaN3 lai5 iong2-iok8. Hit e5 eng5-iong2 sit-tiau7 e5 gin2-na2, keng-ke3 6 ko3-geh8 chiu7 iong2 khi2-lai5, bin7 ia7 na2 eng-hoe e5 hun2-ang5 sek, seng3-chit ia7 chiam7-chiam7 beng5-long2, oe7 gim5-si ki5-to2.
Chong2-si7 hit e5 he5-ku gin2-na2 long2 be7 iong2 khi2-lai5 chin khoa3-lu7, kiat-hut8-seng3, na7 phak8 tioh8 jit8 chiu7 hoat-jiat8, sau3 to2-chhng5 2, 3 le2-pai3, hu7-jin5-lang5 chiu7 aiN7 khi3 hou7 i-seng khoaN3, i-seng hoan-hu3 “Chit e5 gin2-na2 chin jiok8, kaN2 si7 kiat-hut8-seng3, khah ho2 tioh8 khi3 chio3 kng-soaN (Ronlgen ray)” mi5-si5 lau5 chhin3-koaN7 chhu3-lai7 tioh8 ka7 i chhit 2, 3 pian3 ka7 i oaN7-saN. Long2 bo5 siu sia7-le2, si7 peh8-peh8 e5 hong7-su7, chi2-u7 ng3 thiN ki5-kiu5 “Ia5-ho5-hoa ah, si7 Li2 e5 soe3-kiaN2, kiu5 Li2 pou2 khiam3-kheh” u7 chit8-mi5 goa2 bang7-kiN3, chit-be2 soe3-be2 tok8-choa5 kiaN2 ti7 lou7-piN, goa2 eng7 oe5 ka7 i that-khi3, na7-si7 i it-tit8 thiau3 khi2-lai5, thou3-chhut tok8-khi3 kap goa2 ti2-khong3, sui si7 se3-boe2 tok8-choa5, put-lun7 an2-choaN2 ka7 that ka7 kong3 to long2 bo5 siu7 siong, hoan2-tng2 khui-chhui3 kap goa2 ti2-khong3.
SiuN7 kong2 5 chhioh e5 lam5-chu2-han3 khah su chit8 be2 tok8-choa5 hiah bo5 iong2-khi3, “kiN3-na7 oa2-kho3 jiok8-the2, sim li7-khui Ia5-ho5-hoa e5 lang5 tioh8 siu7 chiu3-chou2” m7-si7 tok8-choa5, si7 mou5-kui2. Tioh8 ti7 Chu2 Ia5-sou e5 seng3-mia5 kap i kau-chian3. “Ti7 Ia5-sou Ki-tok e5 seng3-mia5 beng7-leng7 li2 the3 khi3” kiah8 khi2 chhiu2 an2-ni hoah e5 si5, tok8-choa5 chiu7 chau2-jip8 chioh8-chhiuN5 lai7. Ah, kai-chai3, thou2 chit8 e5 toa7-khui3, chhiN2 khi2-lai5 chit8 khoaN3, cha-bou2 gin2-na2 teh khong7-khong7 sau3, ah hai7 lah, koh lai5 lah! Ti7 Sin5-hak8-hau7 si5-tai7, hong3-ka2 e5 jit8 goa2 chiu7 khi3 hong2-bun7 kiat-hut8 liau5-iong2 sou2, a2-si7 chhiah-li7, tng5-a2 piN e5 piN7-iN7 ui7-tioh8 piN7-khou2 e5 peng5-iu2 hoaN7-chhiu2 ki5-to2, put-lun7 sim2-mih8 piN7 long2 m7 kiaN.
Chong2-si7 khoaN3-kiN3 chit e5 se3-kiaN2 jit8-jit8 tit8-tit8 siau-san2, sim chin iu-ut. Chhu3-lai7 ti7 gin2-na2 e5 chim2-thau5 piN ki5-to2 “Siong7-te3 oe7 i-ti7 tak8 hang7 e5 piN7, chong2-si7 kong2 peh8-chhat8 e5, oan-ke e5, phaiN2-sim e5, I bo5 beh pang-chan7, sou2-i2 li2 tioh8 hoe2-kai2, goa2 ia7 tioh8 hoe2-kai2” kong2 an2-ni 2 lang5 lau5 bak8-sai2 ki5-to2 e5 si5, Chu2 chhun seng3 chhiu2, hian2-chhut i-ti7 e5 sin5-jiah. Chin si7 po2-poe3 thiN e5 ka3-si7, 5 ni5-ku2 chaiN2-iuN7 khou2-sim teh hok8-sai7 chit e5 soe3-kiaN2? Siong7-te3 chai, u7 chit8 pai2 goa2 beh chhut khi3 sun5-hoe5 thoan5-to7 chin chai u7 Sat-tan3 bih ti7 mng5-piN beh hou7 goan2 toa7 chai-e7, ko2-jian5 chhin-chhiuN7 Iok-pek e5 ka-chok8 hou7 Sat-tan3 phah kau3 hiam2-hiam2 si2, chhin-siN e5 lau7-bu2 lai5 saN-tham3, hiam5 kong2 “chhiaN3 lang5 io be7 eng7-tit, khah kong2 ia7 tioh8 ka-ki7 io” chhu3-lai7 am3-am3 khau3 koh u7 chit8 pai2 chit8 e5 sin3-tou5 lai5 saN an-ui3, tng2-khi3 tui3 pat8 lang5 kong2 “bo5 ng3-bang7 lah!” tui3 chit ku3 oe7, chin thang kiaN mou5-kui2 e5 he2-chiN3 sia7 tui3 goan2 lai5. Chi2-u7 eng7 bak8-sai2 te2-moa2 goan2 e5 phe-long5, ki5-kiu5 Siong7-te3 e5 lin5-bin2. Chong2-si7 chiah po2-poe3 e5 kau3-hun3, si7 sim2-mih8 to be7 thang the3-oaN7 siong7-te3 e5 un-su3, an2-ni khoaN3-phoa3 se3-kan, chhin-chhiuN7 ng5-kim keng-ke3 he2 e5 go5-lian7, chiah e7 hap8 Chu2 e5 lou7-eng7, soe3-kiaN2 iong2 khi2-lai5 lah, e5-hng cha2-khi2 kam2-sia7 ki5-to2. 2 lang5 long2 heng5 in e5 pe7-bu2.
“Sou2-i2 lang5 na7 chheng-khi3 ka-ki7 thoat-li7 chiah e5, chiu7 beh choe3 kui3-khi3 e5 khi3-ku7, chiaN5 seng3, hap8 ti7 Chu2-lang5 e5 lou7-eng7, pian7-pian7 thang choe3 tak8 hang7 e5 ho2-su7.” (II The5-mou5-thai3 2:21)
21. Siong7-te3 E5 Se3-Kiann2
Hit-taip8 liau2-au7 chhoa7 chit8 e5 cha-bou2 gin2-na2 lai5, lau7-pe7 ui7-tioh8 su-iaN5 pho3-san2, chit e5 cha-bou2 gin2-na2 ti7 hit khoan2 pi-kek8 e5 tiong-kan chhut-si3, chit8-tou7 e5 kia3-seng-thang5 hoan7 tioh8 tng5-iam7, pang3-huih, cho3-li7, chin siong-tiong, chhim-sin3 Sin5-ju2, sin3 Siong7-te3 oe7 i-ho2 chiu7 ka7 i in2-siu7, tak8-jit8 piaN3-mia7 ki5-to2 kap khan3-hou7. Chu2 Ia5-sou e5 Seng3-chhiu2 kiat-cheng7 chit e5 gin2-na2 e5 sin-the2, hian2-chhut i-ti7 e5 un-hui7.
Goa2 tit-kiu3 e5 tong-chhou chiu7 kian-koat beh it-seng tok8-sin hok8-sai7 Siong7-te3, ia7 kau3 38 he3 an2-ni kiaN5 sip8-ji7-ke3 e5 lou7, ti7 kho2-phaN3 Tai7 Tang-a chian3-cheng e5 tiong-cham7 Chu2 chi2-si7 goa2 chit8-ui7 chi2-be7, chit-pai2 ti7 bin5-bang7, koh chit8-pai2 ti7 iN7-siong7 ka7 goa2 kong2 “Chit e5 si7 li2 e5 loe7-chou7, theh8 lai5 chiah8” hit si5 goa2 ti7 lian7-seng5-sou2 chheng2-ka2 2 tiam2-cheng, ku2-heng5 kiat-hun-sek, chu7 an2-ni khi3 Jiau2-a. Na7-si7 Chu2 e5 oe7 “Siong7-te3 ti7 hit tiong-kan, siaN5 tek-khak boe7 io5-tang7.” (Si-phian 46:5) Lang5 oe7 chian3-si2, siaN5 oe7 sio-khi3, chong2-si7 chit e5 kiat-hun si7 Siong7-te3 sou2 teng7--e5, bo5-lun7 u7 sim2-mih8 chai-ho7 to be7 pho3-hoai7. 40 he3 e5 si5, goa2 choe3 in2-iong5-chia2 kui kok kap chi2-be7 saN-kap toa3, chit8-sim chit8-i3 hok8-sai7 Siong7-te3. Goa2 seng5-sim sun5-sun5 tui3 chi2-be7 kong2-beng5 goa2 e5 sim-cheng5, “Kok-ka teh beh biat8-bo5, chi2-u7 Chu2 Ia5-sou koh-oah8 e5 koan5-leng5 chiah oe7 chin2-kui3 chit e5 kok-ka, goa2 siu7 Chu2 hok8-heng e5 tiau3-beng7, lip8-se3 cho3 Na2-se3-jiN2 lang5, chiong-sin tok8-sin hok8-sai7 Siong7-te3, sou2-i2 lan2 e5 kiat-hun m7 si7 jiok8-the2 e5 kiat-hun, si7 leng5-tek kiat-hun. Chu2 Ia5-sou pun2-sin choe3 mui5-lang5 seng3 e5 kiat-hun, eng7 oan5-choan5 seng3-kiat Seng3 Sin5 e5 hap8-it toa7-toa7 choe3 Siong7-te3 e5 kang.”
U7 si5-kan chiu7 ka7 i ke2-beng5 Siong7-te3 e5 oe7, pi7-pan7 choe3 kau-chian3 e5 lou7-eng7, Seng3 Chu2 hou7 goan2 chit8 e5 se3-kiaN2, si7 thiN e5 siuN2-su3, ui7-tioh8 an2-ni chiu7 in2-chhoa7 se3-kiaN2 jip8 ti7 Seng3-keng e5 seng-oah8. Khi2-chhou ti7 chi2-be7 e5 kha-thau5-u teng2 chit8-ku3 chit8-ku3 ka3 i ki5-to2, na7 bo5 ki5-to2 bo5 thang chiah8-png7, ia7 bo5 tiam2-sim, chu2-png7 e5 si5-kan na7 kau3, chiu7 lai5 toh-kha liam7 “Men Men” (chiu7-si7 A-men) 3-4 he3 chiu7 e7 ka-ki7 ki5-to2, m7-ku2 u7 si5 ia7 e7 put-hok8 m7 ki5-to2, chi2-be7 chiu7 chhu than2-a2 he7 kha-thang2 hou7 se3-kiaN2 che7, “bo5 ki5-to2 e5 gin2-na2 m7 hou7 i chiah8 cha2-khi2-tng3. Chiah8-mih8 saN-khou3 long2 si7 Ia5-sou sou2 su3, sou2-i2 boe7 ki3-tit ki5-to2 e5 gin2-na2 m7-hou7 i” kong2 liau2 chiu7 ka7 i koaiN ti7 chhng-khou3, bo5 ku2 chiu7 toa7 siaN khau3, liam5-piN kong2 “Ma-ma, goa2 m7 tioh8, beh ki5-to2 lah, chhiaN2 sia3-bian2 goa2” kong2 liau2 chiu7 ki5-to2.
Chit khoan2 su7 10 jit8 hoan2-hok chit8 pai2, na7 si7 chi3-ho2 e5 Siong7-te3 gin2-na2 na7 ki5-to2, tek-khak u7 ho2 e5 chiok-hok, khi2-chhou na2 chhin-chhiuN7 tui3 khong-khi3 kong2 oe7 gin2-na2 chin bo5 ai3, kau3 5-6 he3 chiu7 u7 ki5-to2 e5 the2-giam7, kau3 7-8 he3 chiu7 1 jit8 ki5-to2 5 pai2. Chong2-si7 iau2 ku2 siong5-siong5 to3-toaN5 pin5-toaN7 ki5-to2.
U7 si5 chhu3-lai7 an2-ni kong2 “M7 ki5-to2 e5 gin2-na2 goa2 bo5 ai3, kin-a2-jit8 hak8-hau7 tng2-lai5, chheh-pau theh8-le3 chu7 an2-ni khi3 soaN-nih8, khi3 soaN-tong7 chioh8-thau5-khang long2 ho2, m7 bian2 tng2-lai5,” kong2 an2-ni chiu7 sang3 gin2-na2 chhut-khi3, e7-pou 2 tiam2 e5 si5, chiau3 peng5-siong5 khui au7-mng5 kong2 “Goa2 tng2-lai5 lah.” Chhu3-lai7 chiu7 chhut-khi3 ka7 i kong2 “M7-bian2 tng2-lai5 ho2”, “goa2 ti7 hak8-hau7 siuN7-lai5 siuN7 khi3, bo5-lun7 u7 siaN2-su7 to beh ki5-to2 lah, chhiaN2 sia3-bian2 goa2.” Chhin-chhiuN7 an2-ni gin2-an2 e5 sim, cheng7-cheng7 kui ng3 Siong7-te3. Ui7-tioh8 6-7 e5 hok8-heng e5 hiap8-lek8-chia2, ui7-tioh8 Chu2-jit8-oh8 e5 peng5-iu2 sui5-e5 kio3 mia5 lai5 ki5-to2. Hian7-kim ui7-tioh8 Bi2-kok kui2 chap8 lang5 ki5-to2 bo5 soah.
Goa2 siuN7 se3-chiuN7 e5 lang5 it-bi7 koan-sim hak8-bun7 e5 kau3-iok8, ti3-i3 chheng7-chhah, eng5-iong2, ui7-tioh8 chiong-lai5 e5 chhut-sin hi-seng it-chhe3, tui3 thian-kok choan5-jian5 bo5-ian5. Loa7-nih8 u7 hak8-bun7, na7 bo5 keng3-pai3 Siong7-te3, bo5 thiaN3 chhu3-piN, hit khoan2 e5 hak8-bun7, kiam2 oe7 tit-tioh8 chiok-hok? KiaN2-ji5 kiau-ngou7 liah8 choe3 pe7-bu2 khah gau5. Bo5 u7 Ia5-sou e5 sia7-hoe7, hak8-hau7, ka-teng5 si7 ho5-teng2 e5 khou2-lin5. Tioh8 thiaN Siong7-te3 thou2-khui3 e5 siaN. Chit e5 se3-kai3 si7 Siong7-te3 e5, tak8 e5 lang5 long2 si7 Siong7-te3 chhong3-cho7 e5, khi3-sak cho7-but8 Chu2 Siong7-te3 e5 seng-oah8 u7 chai-e7, ti7 chit khoan2 e5 hian7-se3, goan2 kian-sim beh kau3-iok8 hit ho7 ui7-tioh8 Siong7-te3 kap jin5-ai3 kap sin3-giong2 goan7 hian3 it-chhe3, lai5 se2 chhu3-piN e5 kha, hoaN-hi2 hong7-su7 e5 gin2-na2.
Sou2-i2 goan2 e5 ka-teng5 si7 Siong7-te3 tiong-sim seng-oah8. Chong2-si7 gin2-na2 chit8-e7 khi3 hak8-hau7 chiu7 oh8 kong2 peh8-chhat8, khoaN3 peng5-iu2 teh oan-ke, khoaN3 pat8 e5 peng5-iu2 ai3 e5 mih8 chiu7 boe2, chiu7 thau-theh8 chhu3-lai7 gin5-te7-a2 e5 chiN5 khi3 be2 sou2 ai3 e5 mih8, chha-put-to tak8-jit8 ti7 hak8-hau7 to si7 siu7 phaiN2 e5 kam2-hoa3, sou2-i2 chhu3-lai7 ti3-i3 ka3-si7 gin2-na2, u7 si5 1 jit8 bo5 hou7 i khi3 hak8-hau7, ka7 i koaiN toa3 pang5-keng, bo5 hou7 i chiah8, kio3 i ka-ki7 hoan2-seng2. Se3-kiaN2 gin2-na2 jit8-jit8 hiong3-siong7, oe7 hiau2 hun-piat8 ho2 phaiN2. U7 chit8 jit8 goa2 teh ki5-to2, khoaN3-kiN3 se3-kiaN2 ti7 hau7-tiaN5 hou7 sia7-hoe7 ok e5 kiaN-lang5-chui2 phah la5-sam5, siu7 phaiN2 e5 kam2-hoa3 tng2-lai5, hit si5 Chu2 kong2: “Chhin-chhiuN7 ti7 Iok-tan3-ho5 se2 seng-khu 7 pai2, chhin-chhiuN7 eng7 chui2 se2 seng-khu, li2 tioh8 tak8-jit8 eng7 Siong7-te3 e5 thiaN3 ka7 li2 e5 se3-kiaN2 se2-le2.”
U7 chit8 ui7 hu7-jin5-lang5 mng7 chhu3-lai7 kong2, “ChaiN2-iuN7 teh kau3-iok8 gin2-na2?” Chhu3-lai7 in3 “Chong-kau3 kau3-iok8!” Hu7-jin5-lang5 kong2, “Chong-kau3 kau3-iok8 bo5 chhai2-kang, ma7 u7 m7 chiaN5 bok8-su kiaN2--e5.” Chin u7 ke3-tat8 e5 kau3-hun3, chhin-chhiuN7 an2-ni Chu2 Ia5-sou mi5-jit8 choe3 goan2 ka-teng5 e5 tiong-sim, goan2 khak-sin3 koh-oah8 e5 Chu2 eng7 I e5 eng5-iau7 si5-si5 kap goa2 tong5-chai7. Chu2 kong2: “Chit ke si7 seng3 ka-teng5, chhin-chhiuN7 Iok-sek Ma2-li7-a e5 ka-teng5 u7 Chu2 Ia5-sou, chiaN5 choe3 seng3 ka-teng5, lin2 e5 ka-teng5 ia7-si7 an-ni.” Chan3-bi2 Ia5-sou Ki-tok e5 Pe7 Siong7-te3. Au7-lai5 hak8-hau7 e5 sian-siN mng7 kong2 “Li2 toa7-han3 beh choe3 sim2-mih8?” In3 kong2 “Choe3 lu2 bok8-su.” Tui3 thiN lai5 thiaN chit ku3 oe7 e5 Siong7-te3, chiaN3 si7 chit e5 gin2-na2 e5 Pe7.
“Ia5-sou e5 ti3-hui7 kap ni5-he3 na2 ke-thiN, Siong7-te3 kap lang5 na2 thiaN3 i.” (Lou7-ka 2:52)
22. Thoan5-to7 E5 Choan2-ki
Hak8-iN7 tak8-jit8 teh hun3-lian7 thian-bou7 pou3-to7, lou7-piN pou3-to7 bo5 lang5 e5-hng5, siu-iong2 seng si7 toa3 ti7 thian-bou7, lu2-chu2 hian3-sin chia2 boe2-chhai3, chhu3-lai7 pan7 koe3-ke3 kap chhui-su7. Goa2 ti7 thian-bou7 au7 am3-am3 ki5-to2, kiu5 Siong7-te3 e5 koan5-leng5 kang3-loh8 ti7 siu-iong2 seng e5 kian3-cheng3 kap soat-kau3, u7 chit8 am3 bo5-i3-tiong thiaN-kiN3 Seng3 Sin5 e5 siaN chhin-chhiuN7 chheng-thian phek-lek8 chit8-iuN7: “Li2 e5 mia5 si7 Iok-han7, li2 e5 mia5 si7 Iok-han7.” “Li2 tioh8 ka7 i ho7 mia5 kio3 Iok-han7.” Si7 thiN-sai3 ka7 Sat-ka-li7-a kong2 e5, chong2-si7 goa2 to bo5 kiu5, iau2-ku2 Siong7-te3 ho7 chit e5 mia5 “Iok-han7”. Thian-bou7 pou3-to7, chit8 e5-hng kui2-na7 chap8 lang5 koat-sim, na7 si7 chiah e5 siu-iong2 seng chhut-lat8 hong2-bun7 ia7 bo5 ke2-chi2, ku2-ku2 e5 thian-bou7 pou3-to7 theng5-chi2, bo5-lun7 loh8-seh e5 e5-hng, a2-si7 iam7-jiat8 e5 joah8-thiN, goan2 koat-toan3 bo5 theng5-chi2 lou7-piN pou3-to7. Loh8-sng seh tang3 e5-hng5 si5 e5 soat-kau3, ia7 lau5-koaN7 kau3 lai7-saN e7 chun7-tit, piaN3-mia7 teh thoan5-to7, na7-si7 che si7 chhin-chhiuN7 Ho5-liat8-soaN e5 toe7-tang7, Siong7-te3 e5 seng3 chi2-i3 bo5 ti7 chia, iu5-goan5 tioh8 to3-tng2 kau3 eng7 Sin5-ju2 choe3 bu2-khi3 Su3-tou5 Heng5-toan7 e5 thoan5-to7, Seng3 Sin5 cheng7-cheng7 chhui-pek goa2 kau3 bak8-pang5 e5 ki5-to2.
Hit si5-chun7 Bi2-kok Sin5-ju2 thoan5-to7-chia2 Ma-ka-li-su-ta2 (Macalister) lai5 Jit8-pun2 ti7 Sin5-hou7 khai-si2 toa7 e5 kiu3 leng5 Sin5-ju2 e5 hun3-heng chu7-hoe7, goa2 chit8 e5-hng khi3 khoaN3, thau5-khak chhin-chhiuN7 hou7 kong3-thui5 kong3 tioh8, chin toa7 e5 kek-tong7, goa2 pi2 chiah e5 Bi2-kok e5 hun3-heng ka tai7-seng siu7 tioh8 Siong7-te3 e5 tiau3-beng7, chong2-si7 goa2 chhin-chhiuN7 thou3-a2 tuh-ku teh khun3, chhim-chhim e5 thou2-khui3. Koh tui3 O-su-bong2 (Osborn) e5 chheh siu7 ka3-si7, su-iau3 kim3-chiah8 ki5-to2, chiu7 ka-ki7 chit8 lang5 jip8 bak8-pang5. 1952 ni5 3 geh8 1 jit8 kau3 10 jit8, cha2-tng3 kim3-chiah8 chun2-pi7 ki5-to2. 11 jit8 khi2 khai-si2 cheng3-sek e5 kim3-chiah8 ki5-to2, khi2-chhou kui2-na7 jit8 u7 kam2-kak iau kau3 tong3 be7 tiau5 e5 iu2-hek8, chong2-si7 chiap-soa3 bo5-theng5 e5 ki5-to2 u7 khah-iaN5 chit e5 iu2-hek8. Te7 6 jit8 khi2 chiu7 sim-sin5 u7 kong2 boe7 chin7 e5 peng5-an, seng3-kiat kap hoaN-hi2, Seng3 Sin5 hou7 goa2 e5 ki5-to2 chhin-chhiuN7 chui2-choaN5 tit8-tit8 chheng3 chhut-lai5. “Sin3 Goa2 e5 lang5, chhin-chhiuN7 Seng3-keng sou2 kong2, u7 oah8-chui2 e5 khoe, beh tui3 i e5 pak-lai7 lau5-chhut.” (Iok-han7 7:38)
Chu2 e5 oe7 si7 khak-sit8, keng-ke3 10 jit8 chin e5 ki5-to2, hok8-heng e5 ki5-to2 tit8-tit8 chheng3-chhut, hong7-hian3 ti7 Siong7-te3 e5 bin7-cheng5. Chu2 kong2: “Ah! Hok8-heng e5 he2, hok8-heng e5 he2, tui3 thiN kang3 loh8 Seng3 Sin5 e5 he2, toh8 ti7 li2 e5 teng2-bin7” kim3 chiah8 beh soah e5 tai7-seng Chu2 kong2: “Chai3 khui Sin5-ju2 thoan5-to7.” Tui3 chia khi2-gam5, tiong3-hong (tng7 nau2-kin) ia7 tit-tioh8 i-ho2, chong2-si7 iau2 boe7 khui chhiN-mi5 lang5 e5 bak8-chiu, chai3-saN kho2-lu7, chiu7 koh koat-teng7 kim3 chiah8, chhiat-sit8 the2-giam7 tioh8 Siong7-te3 u7 thiaN kim3-chiah8 e5 ki5-to2, chit pai2 e5 kim3-chiah8 seng-khu koh khah san2, kha khia7 be7 khi2-lai5, thau5-mng5 lak, khak huih, ti3-kau3 chhu3-lai7 lau5 bak8-sai2 pek goa2 theng5-chi2 kim3-chiah8, goa2 soan-gian5 sui-jian5 tioh8 kap chhu3-lai7 li7-hun, it-chhe3 e5 mih8 long2 bo5 khi3, kau3 si2 ia7 beh sit8-heng5. Iau liau2 phiN7-khang khah lai7, kam2-kak tiau5 ti7 png7-tiam3 e5 po-le5, bat ti7 tiam3-nih8 chiah8 mih8 e5 bi7, chhin-chhiuN7 san-tin hai2-bi7, ap-to2 teh iu2-hek8 goa2, hit si5 tui3 goa2 kong2 “Li2 e5 sou2-choe3 tek-khak u7 po3-siuN2” seng-khu leng2 ki-ki, mi5-si5 3 tiam2 cheng i2-siong7 be7 khun3-tit, beh peh khi2-lai5, bak8-chiu ian-ng7, sim-chong7 na2 chun2 beh tiam7-khi3, tit8-tit8 beh to2 loh8-khi3.
SiuN7 kong2 goa2 e5 sim-chong7 chaiN2-iuN7 chiah kan-khou2? Goa2 e5 bak8-chiu chaiN2-iuN7 bo5 khoaN3-kiN3? Ah! Si7 lah, goa2 teh kim3-chiah8 ki5-to2 lah! Chiu7 phak ti7 bin5-chhng5 chiap-soa3 ki5-to2 kong2 “Chu2 ah! Hun3-khi2 hok8-heng, chhin-chhiuN7 Su3-tou5 Heng5-toan7 sou2 kiaN5 e5 sin5-jiah, kiu5 Li2 kiat-cheng7 goa2” mi5-si5 12 tiam2 kau3 thiN kng 6 tiam2 e5 tiong-kan lai5 the2-hoe7 sian-ti I2-sek-liat8 to2-teh eng7 gu5-sai2 pek piaN2 e5 sim. (I2-se-kiat 4:) ti7 chit keng am3-sek hoat-chhut kou-ng5 pi-ai e5 siaN, koh na2 thiaN tui3 Liok8-kah-soaN e5 hou5-li5 chhut-lai5 chhe7 chiah8-mih8 hng7-hng7 teh pui7 chhin-chhiuN7 e5 siaN, goa2 ki5-to2 bo5 theng5, “si7 lah Chu2 ah! Goa2 beh ki5-to2 kau3 si2, kau3 chia sui-jian5 peh8-kim e5 lian7-a2 tng7 khi3, goa2 ia7 bo5 siuN7 m7 kam, kam2-sia7 Chu2!”
Tng5-tng5 e5 mi5 ke3-khi3, cha2-khi2 e5 9 tiam2-cheng, hng7-hng7 chhiu7-be2 eng-ko e5 siaN si7 lok8-hng5 chhun-thiN leng5 chiau2 e5 chan3-bi2, chit e5 kim3-chiah8 e5 be2-cham7 Chu2 tui3 goa2 kong2, “Li2 e5 kim3-chiah8 liau2 lah! I2-au7 tioh8 1 jit8 1 chiah8 chu2-gi7 lai5 cheng-chian3” Sin5-ju2 e5 sin5-jiah na2 kho2-koan chian5-chin3.
“Ho2 e5 mih8 goa2 bo5 chiah8, bah kap chiu2 bo5 jip8 goa2 e5 chhui3, ia7 bo5 eng7 iu5 boah goa2 e5 seng-khu, tit8-kau3 moa2 3 e5 7 jit8 ki5.” (Tan7-i2-li2 10:3)
23. Thau5 Chui2 E5 Ke2-chi2
Kiat-tian5 hiaN-ti7 tui3 Chheng-sim-koan7 siu7 tiau3 thau5 chit8-hoe5 lai5 ka-jip8, chhou kiN3-bin7 e5 si5 hiaN-ti7 kong2 “Chit keng hak8-hau7 thak8 liau2, goa2 siuN7 beh koh thak8 2-3 keng Sin5-hak8-hau7,” goa2 thiaN-liau2 bo5 siaN2 hoaN-hi2, chong2-si7 Chu2 oan5-choan5 liah8-tioh8 chit e5 hiaN-ti7, hou7 i u7 moa2-moa2 seng5-sim hok8-sai7 Siong7-te3, lau5 huih-koaN7 e5 hong7-su7. Tiok8-ka hong2-bun7 pun Seng3-keng e5 si5, be7 kou3-tit chiah8, chit8 si5 ia7 bo5 hioh-khun3, phah-lang5 e5 mng5 soan-thoan5 Ia5-sou Ki-tok. Ui7-tioh8 an2-ni jit8-jit8 na2 soe-jiok8, thok i khi3 Tai7-pan2 siu-li2 toa7-kou2, au7-lai5 goa2 khi3 theh8 e5 si5, thau5-ke-niu5 chin kam2-kek kong2 “Goa2 iau2 m7-bat tu2-tioh8 chiah jiat8-sim e5 chheng-lian5, khia7 ti7 chit e5 mng5-khau2 2 tiam2-cheng ku2 koaN7 lau5 chiap tih tui3 goa2 thoan5 Ia5-sou Ki-tok, khou2-khng3 goa2 tioh8 sin3.”
Hak8-iN7 theng5-pan7 e5 si5, hiaN-ti7 kong2 m7-tng2 khi3, kiong5-kiong5 kio3 i tng2-khi3 in tau, li7-piat8 au7 hiaN-ti7 tioh8 hi3-piN7 to2-chhng5 bo5 siu7 Chu2 e5 chin2-tiau3. Au7-lai5 tui3 i e5 lau7-pe7 chiap-tioh8 kam2-sia7-chng7. “KiaN2-ji5 jiat8-sim e5 ki5-to2 kap tui3 Ki-tok e5 thiaN3, lau5 bak8-sai2 tui3 goan2 thoan5-to7, ka-chok8 tai7-ke khoaN3 kah kam2-kek lau5 bak8-sai2.” Tui3 che thang chai hiaN-ti7 kau3-si2 e5 sun3-kan, u7 loa7 jiat8-sim soan-thoan5 Siong7-te3 e5 kok, hiaN-ti7 ti7 goan2 e5 tiong-kan chin7-tiong kau3 si2 hok8-sai7 Siong7-te3, kap lang5 e5 bou5-hoan7-seng, chit ho7 sun5-kiat e5 hiaN-ti7 siu7 keng2 choe3 thau5 chit8 e5 sun5-kau3-chia2 chin kam2-sia7.
Koh tui3 Chu-ho7-koan7 u7 Ho5-tian5 hiaN-ti7 theh8 huih-su e5 jip8-hak8 goan7 lai5 than3-goan7, hiaN-ti7 pang3-sak bak8-kang e5 ho2 thau5-lou7, lai5 jip8 chheng-pin5 siu-heng7 e5 lou7, chit e5 hiaN-ti7 chiong pun2-sin e5 toa7-i (Over-coat) ka7 tim5-tang7 e5 hi3-lo5 piN7-chia2 chheng7, aiN7 i lai5 hu3 hak8-iN7 e5 Sin5-ju2-hoe7. Chit e5 kiu5-ju2-chia2 kam2-kek Siong7-te3 e5 un-hui7, phak-pai3 ti7 kang2-toaN5 e5 bin7-cheng5 lau5 bak8-sai2 na2 loh8-hou7. U7 chit8 pai2 Ho5-tian5 hiaN-ti7 bo5 ti7 teh, au7-lai5 hoat-kian3 tioh8 ui5-su “Na7 bo5 siu7 Seng3 Sin5 chhiong-moa2 m7 tng2-lai5 hak8-iN7” hiaN-ti7 jip8-soaN khai-si2 kim3-chiah8 ki5-to2. Goan2 chhim-chhim kam2-kak chek-jim7, ui7-tioh8 hiaN-ti7 ki5-to2, choe3-au7 khai-si2 chhau-soaN. Chiah e5 chi2-be7 ti7 loh8-hou7 e5 jit8 kiaN5 20 kong-li2 e5 soaN-lou7, hun-lou7 na2 kiaN5 na2 kio3 “Ho5-tian5 hiaN, Ho5-tian5 hiaN!” Kha-sng sau-siaN bo5 tat8 bok8-tek, kau3 e5-hng tai7-ke pai7-heng3 tng2--lai5. HiaN-ti7 kui2-na7 jit8-ku2 bo5-chiah8 bo5 lim e5 ki5-to2, si7 han2-iu2 khiam-sun3 e5 peng5-iu2, khi3 pun Seng3-keng ia7 chiong sou2 u7 it-chin7 boe7. Tui3 chhiu2 ia7 siu7 hiaN-ti7 e5 jiat8-sim kam2-tong7, koh u7 hiaN-ti7 koaN7-te5 jip8 he2-thoaN3 io5, kim3-chiah8 ki5-to2, tng2-lai5 kim3-chiah8 10 jit8 ku2, chhut mng5 e5 si5 chiu7 hin5-gong5 to2-loh8-khi3, Sin5-hou7 Seng3-keng hak8-iN7 m7-si7 beh kiu5 hak8-bun7, si7 chiau3 Seng3-keng e5 seng-oah8, chiau3 an2-ni iong2-seng5 thoan5-to7 jin5-chai5 e5 sou2-chai7, ui7-tioh8 beh iong2-seng5 eng7 Sin5-ju2 choe3 bu2-khi3. Su3-tou5 Heng5-toan7 tek thoan5-to7-chia2, Siong7-te3 khai-pan7 e5, sou2-i2 bo5 chit8-lang5 bo5 kim3-chiah8 ki5-to2.
“Sin3 e5 lang5 beh u7 chiah e5 sin5-jiah te3-in3, chiu7-si7 thok-tiong7 goa2 e5 mia5 koaN2-kui2, kong2 sin e5 khiuN-khau2; liah8-choa5 a2-si7 lim-tioh8 sim2-mih8 tok8, ia7 bo5 siong-hai7; koh eng7 chhiu2 hoaN7 phoa3-piN7 e5 lang5, in chiu7 ho2.” (Ma2-kho2 16:17-18)
Goan2 chiau3 an2-ni sin3 an2-ni thoan5.
</CL>
<HL>

13. 靈肉E5交戰
「Hit時耶穌hou7聖神chhoa7到曠野，beh受魔鬼試。」(馬太4：1) 耶穌受洗禮，聖神親像chiN2-a2充滿I，即時去曠野禁chiah8 40暝日，受魔鬼試，完全得勝。TaN我無koh用禁chiah8 e5祈禱，是照常chiah8來傳道，tui3 chia起有行神跡，老母好去lah，總是be7 thang抵抗魔鬼通過肉體e5誘惑。「若m7是用祈禱，chit類就boe7得i出。」(馬可9：29) 時常hou7肉體所做污穢，欲望e5誘惑khah贏，ti7主e5面前求拯救。
回顧本身e5軟弱kap污穢，真正無辦法，就決意巡迴傳道。Chit8領毯a2、chit8本聖經，開始祈禱傳道，tai7先ti7神戶e5附近，後來巡迴九州e5各地，ti7城市ti7農村，盤山過嶺穿thap-bih8傳福音。有時kap精神病人na2講na2行長崎縣Kan3-cho2海kiN5。有時khia7 ti7 Tiok-ho7溪岸回想過去，也kap火車平平行阿蘇山phiaN2。An2-ni受主引chhoa7來到台灣。我e5主義是無愛ka7人求乞錢、無愛求chiah8-mih8、無toa3錢、無toa3便當，獨獨求上帝，liah8 I所ka7我備辦--e5，最夠額。
用宮崎e5信徒e5獻金買到台灣e5船票，chit8 choa7 23 khou。船是高千穗丸8， 000噸真sui2 e5船，人客long2是teh來往台灣e5人，long2真chhai-hoa，想tioh8本身chiah song3-hiong實在苦傷，暝時就chhu毯a2 ti7甲板頂，照心所愛祈求上帝。船到基隆碼頭目chiu所看熱帶e5景致實在真感激。迎接e5人人山人海，我穿thap-bih8 peh-chiuN7基隆山，祈求上主保守頭前e5路站。熱帶e5山風na2吹所穿e5白衫，na2讚美主來到台北。Tui3路邊傳道開教會e5門戶，ti7 tak8所在傳道。特別受引chhoa7到台灣大學e5官舍，對hiah e5先生傳福音，有loa7-choe7人來信，後來經過中部到南部，坐ti7 keng蕉kha讀聖經，ti7 ong5-lai5園e5祈禱到今a2日iau2有印象。台灣傳道前後有2 pai2，共6月日，正是拚命決死e5傳道。
14. 召命
第2回台灣傳道e5時主有顯出I e5權能，大學e5官舍做中心發起小型e5復興。我khah常到e7-pou時就到水源地榕樹kha祈禱。有時ka-ki7 chit8人，有時kap同志saN-kap跪落熱心祈禱，親像I2-li7-a ti7 Ho5-liat8山洞聽上帝輕koh細e5聲，聖神也臨在ti7莊嚴祈禱e5場面，我ti7主e5面前gi7-gi7-chhoah。有chit8 e7-pou我聽見上帝召命e5聲。
「KiaN2 ah！我hou7你智慧e5恩賜，koh hou7你醫病e5恩賜，因為你e5信大，我歡喜你e5信仰，你為tioh8 phoa3-siuN3 e5人、lan5病e5人祈禱，我beh醫好i，罪人若無神跡m7信我，看ah，我將我e5權能hou7你，你去地chiuN7，我創造地，若是世間m7 bat我，ah！我掛慮！」
我聽見主e5聲，全心gi7-gi7 chhoah，kiam2有chit號事。Phoa3-siuN3 e5人、lan5病e5人，有chhiN-mi5 e5、pai2-kha e5、有癌有臭味e5、有siau2 e5，也有thai2-ko e5，現在kiam2真正有chit號神跡？若有行神跡kiam2 m7是主耶穌在世當時？Kap使徒行傳sio-siang5，親像我chit e5無能力e5人，主chaiN2樣將chit號天e5大命hou7我？我反覆an2-ni自問自答。無論oe7 chiaN5 boe7 chiaN5，既然承受chit號召命，我受tioh8行信仰e5路，離開hit所在，即時ti7聚會來見證chit e5事。Tui3 an2-ni有人要求祈禱，就ti7信、ti7主e5名來祈禱。Hit e5結果；chit8 e5兄弟痔thou2 5公厘，非常痛苦，隔日beh入院，接受祈禱tng2去厝nih8，痔無去完全好去，chit8 e5姊妹患tioh8久年腋臭(是chit8款e5臭koaN7酸，hou7人真討厭)醫藥long2無功效接受祈禱，幾點鐘後hit e5 lan5病好去，眾人真tioh8驚，大學e5先生tui3 in e5學問頭殼teng7信boe7落，信實在e5上帝，m7信KiaN2上帝基督，總是看chiah e5神跡就信上帝e5 KiaN2耶穌基督，無條件信I e5十字架kap I e5 koh活。
「眾人聽見koh看見所行e5神跡，就同心意向Hui-lek8 e5話，因為choe7-choe7人有犯tioh8邪神，hiah e5 邪神大聲au5叫出去；pian3-sui7 e5、pai2-kha e5，也choe7-choe7得tioh8醫好。」(使徒行傳8：6-7)
15. SONG3-HIONG新娘
Hit時我toa3 ti7大學e5官舍，照常透早起來出去坐teh靜靜祈禱，hit時聽見主e5聲。
「你是我e5 song3-hiong新娘。」Chit句話久久苦楚我，我將所有e5財產long2 hou7我e5小弟，ti7 chit世間無chit8分文，是無toa3錢袋song3-hiong e5傳道者，到今a2日iau2 m7 bat領tioh8月俸，將好額e5深淵，本身kap chit世間無關係，總是我也深知song3-hiong e5艱苦。學生時代若欠用錢，phoe寫去，老pe7 liam5-piN寄來，總是天pe7警誡I所疼e5，鞭phah I所歡喜--e5，所以決斷無hou7 i有chhun，也無即時hou7 i，hou7 i祈禱到kha頭u疼，cha-chhat了chiah hou7 i。無錢kou-put-chiong tioh8禁chiah8、祈禱，an2-ni污穢e5肉體chiah得tioh8清氣，天pe7也深知chiah e5事，所以beh keng2耶穌基督e5掙扎深信e5新娘，也照an2-ni teh教育。
清貧確實是做新娘頭chit8項e5條件，貪戀黃金美食e5時，上帝無聽hit人e5祈禱，也boe7 thang承受聖潔e5恩惠。因為an2-ni主愛我做song3-hong e5新娘，總是若想tioh8到殉教e5日幾chap8年久，tioh8跪teh祈禱chiah thang得tioh8所欠用e5，就無愛活，再saN戀慕樂園，恨boe7緊殉教、緊歸Pe7 tau。I2-li7-a ti7 lo5-theng5樹kha對上帝求「耶和華ah，求你取我e5性命」我也an2-ni對上帝祈禱。Tioh8穿親像天使美麗e5仁愛kap聖潔e5義袍。信e5爭戰極深刻，oe7得拚命交戰到尾a2 boe7？我soa3 m7敢確信。
「TaN了後有義e5冕liu5 ka7我備辦he7 teh。」(II The5-mou5-thai3 4：8)
16. 墮落E5路
我來台灣hit時26歲，受召e5日起就ka7 choe7-choe7病人祈禱，ka7 10人祈禱，有5人好。Tak8日chiuN7山頂，2-3點鐘久流koaN7祈禱，ti7街nih8無分暝日街頭佈道，引chhoa7靈魂到禮拜堂。有chit8日接tioh8電報。「老pe7 gui5-tok tng2來。」大水e5報應中風(斷腦筋)，beh死e5艱苦，叫我tng2去，跪ti7老pe7 e5床邊祈禱幾na7日，老pe7好起來，有chit8日醫生來診察，我誤解對上帝e5忠信，soa3對醫生失言。「Chit款中風注射chiah8藥long2無功效，請你m7免來，求上帝醫治外無ng3望，我beh對基督祈禱，所以m7免醫生。」醫生大siu7-khi3，大大對付家族親戚，家內e5人擋boe7-tiau5流目屎，chit款e5爭戰繼續年外久。到尾我就ka7醫生陪罪，收起神諭e5旗。決心m7為病人祈禱，只有傳福音就好，總是an2-ni是背逆上帝。
「因為上帝e5恩賜kap召人long2無體會。」(Lo5-ma2 11：29)雖有何等e5困難，違背上帝e5召命無人受祝福，long2平平行墮落e5路，失落信仰、祈禱無力量，上帝e5話包去khng3，真正是可憐墮落e5傳道者、做肉欲e5奴才、靈魂無自主。上帝備辦醫生藥方來醫治一般普通e5人，koh為tioh8 kan證基督e5 koh活，來行神諭e5神跡，nng7項long2是tui3上帝出，tu2親像正手kap to3手。神諭傳道者tioh8尊重醫生，醫生也tioh8 承認神諭e5神跡。我雖然拚命跟te3基督，tui3真理e5光iau2真疏遠，欠格智慧，失敗了koh失敗。想起過去悲傷e5所做，感覺無資格koh做傳道者。獨獨ti7主耶穌十字架e5寶血，做chit8 e5最謙卑e5見證人，來hou7主用。
「過失得tioh8赦免，罪過得tioh8 jia-kham3--e5，che人有福氣。」(詩篇32：1)
17. Beh Hoa E5燈心
我真快熱快冷，tauh8-tauh8失敗poah8倒，真正是beh hoa e5燈心，beh chih8 e5蘆葦，照看雖然loa7熱心傳道，若背逆上帝，不過是teh起Pa-piat e5塔。所以雖然ia7 loa7 choe7種子，也無有靈魂e5收成，證明無有上帝祝福e5手。滿州事變以來，空氣漸漸險惡，路邊佈道hou7人phah到嘴boe7 tin2動，因為講非戰論hou7人tui3街nih8趕出去，想講he m7是辦法，就招同信e5朋友chiuN7山頂開平和特別祈禱會。Na2祈禱na2踏入罪惡e5狀態，到尾chiaN5做大東亞戰爭。Ti7 hit款煩惱e5中間，聖經e5真理hou7深刻e5能德烏暗jia-pe3 soa3看boe7明。Chit8面自然的理解聖經e5文字，實行ti7生活，chit8面痛感需要khah奧妙oh理解上帝e5話。就開始讀美國新教會神學校(New churlh college) e5通信講座(函授課程)。五旬節得信仰e5人，發見chit8款靜靜學習真理有偉大e5幫贊。總是che也無幾年就因為大戰不得不停止。
徵用令來lah，祈禱上帝決心去Jiau2-a。10外隻e5運送船，koh有chiaN5 10隻e5護衛船，行彎來彎去e5線路，ng3新加坡出發。Bun5-si出發e5時就受tioh8 B29 e5 pok8-kek，險chit8險，停ti7高雄港e5時，koh受tioh8 B29 e5攻擊，chong3列e5 khong，liok8也戰，驚到破膽。Tak8 e5-hng e5潛水艦警報也真thang驚，船chit8隻chit8隻teh沉落去，日時ti7甲板頂飛機e5翅下讀聖經，暝時2點起來ng3海面祈禱到天光，明知若m7是主e5保守決斷be7得安然到位。「主ah，你keng2召我是beh復興我，chit e5大任iau2 boe7完，主ah！求你保守我到完成chit e5天命。」Tak8暝ng3天an2-ni祈禱。所chhun無幾隻船入新加坡港e5時宛然na2眠夢，be7禁得感謝o-lo2上帝。即時去Pit-su7-tai7教會守禮拜，獻感謝e5獻金。
Ti7 Jiau2-a tioh8受農業指導員kap短期軍事教練，因為過頭熱心phah拚，soa3傷tioh8 hiap8骨，tioh8入院，koh-khah kho2傷是接tioh8敗戰e5消息，ti7病室e5 chit8角chham2冊祈求上帝，chit時主e5話；「KiaN2 ah！莫得為tioh8敗戰來悲傷，tioh8想真實是勝利，tioh8知無基督e5軍國主義soah lah，新e5祖國開始lah，你tioh8為an2-ni祈禱。」 無joa7久goan2 long2做敗戰國民，收容ti7山頂e5集中營，cha日hiah iong2起，今a2日chiah無頂面，我日時ti7 ko-phi樹kha讀聖經，暝時kiah8頭看南十字e5星，迫切祈禱，求主引chhoa7頭前e5路站。Chit8 暝夢見白頭毛e5老人theh8 chit8捲冊hou7我講「你最大e5缺點是急性，你若謹慎chit e5就beh做青年e5指導者。」 我無愛phah牌(Mahjong)愛顯出祈禱，讀聖經基督徒e5好模樣，就流koaN7 phah拚做工無停。因為beh造水lo7，就chiuN7山去chho3竹，kng熱帶e5竹(日本竹e5 10外支大) kng到倒落去，soa3 khak血，開始冷hok8 e5療養生活。
無久chiuN7船令到，tui3東部Jiau2-a坐船seh8到新加坡，tui3 hia ng3祖國出帆，ka7美國chiah e5船無窗a2暗bong-bong na2地下室，落船艙有chhu稻草na2牛tiau5，hia就是goan2 e5床舖，新加坡e5 joah8是100度khah低，所以toa3 hit款船艙無輸坐ti7地獄e5火nih，到大竹港e5中間所看祖國e5 hong-hoe3，不禁心酸。Tui3火車內看tioh8廣島可憐e5情形，不得不悲嘆偶像國、軍國e5末路。主耶穌tui3 Ka-na2山頂為tioh8耶路撒冷流目屎吐氣，若是猶太人m7 bat主e5旨意將I釘十字架，in e5末路，也是an2-ni。Tak8 e5車站滿滿都是買賣e5人，穿鞋tui3火車e5窗a2出入，ti7祖國道義完全消無，只有山河照舊ti7-teh，m7信聖經e5國民實在可憐。
「公義hou7邦國seng-koan5，見有罪惡e5百姓受凌辱。」(Chim-gian5 14：34) 我經過beh hoa e5燈心e5信仰生活，是上帝所hou7我添來e5教訓，kap刑罰。實在是空虛可憐e5傳道者，不配受上帝e5奴僕倫敦聖經學院長Kha2-tah (Kater)牧師e5 an3手禮。
18. 再起
Tng時e5日本國民，為tioh8 chit8頓chiah8爭頭khap8靴e5情形，實在真可憐。有chit8日看見kui群e5日本婦人ti7 pun3-so3堆teh chhiau teh chhe7 sim2-mih8，第3國民配給ka-lauh8 chham ti7 pun3-so3 e5葡萄koaN，in ti7 hia teh chhiau-chhe7，be7輸teh chhe7寶石。
「PhaiN2人無有平安。」
「犯罪e5靈魂tioh8死。」
「Kiah8刀--e5 beh因為刀來滅無。」
聖經e5話何等e5現實，痛感現今正是為tioh8福音phoe命交戰e5時。我為tioh8生活，做印刷e5外交，開始路邊佈道，soa3幫贊市內e5某教會，想愛hou7 khah choe7人有份基督e5福音。就訪問工廠、學校、病院、拘留所等來傳福音。Tui3三菱電機e5職業學校300 e5學生熱熱傳道，總是一概無收謝禮。Tng時我toa3 ti7兵舍e5防空洞，暝時有真choe7蜈蚣、蚰蜒(kap蜈蚣siang7類) e5苦楚，若落雨水oe7流入來，暝時be7 khun3得，tioh8用poah8桶hou3水出去，總是上帝所備辦chit8間宿舍有感謝不盡e5恩賜。我e5習慣是半暝起來祈禱，有chit8暝2點鐘祈禱e5時，主ka7我講「你tioh8開辦聖經學校，養成傳道者，thang收成e5 choe7，工人少，我kiam2無命令你，tioh8勇敢、tioh8壯膽。」隔早起我將chit e5事tui3 婦jin5人講要求i祈禱。無錢、無建築物，決心tui3無半項來養成傳道者，親像主耶穌教示12 e5學生e5款。上帝以外無所oa2靠，一概莫得掛慮，獨獨萬事tioh8用祈禱懇求kap感謝，將lin2所求--e5排列ti7上帝。(Hui-lip8-pi2 4：6)
總是ti7 4 thiap半e5防空洞beh開聖經學校，實在是gong7想，講明事情si3-koe3拜託借chit8間燒無了e5厝，tng時siang7欠厝，所以chit8 e5無名e5傳道者long2無人beh chhap我。Tui3吐氣e5中間khia7起來，koh學習謙卑e5路，tui3上帝e5幫贊，tui3 Gu-le2 (Gray)先生得tioh8 chit8座天幕就ti7基督教新聞廣告募集學生。志願者有70人，用祈禱來選6人。Chiah e5人有tui3青森有e5 tui3鹿兒島tui3全國tak8所在來--e5，long2協力做椅a2、做眠床、搭天幕，後半khng3 4 toe3眠床做收養生e5 khun3房，前半做教室兼集會所，ka7 chit8 e5結核患者祈禱，chiaN5做奇緣chit8 e5 song3-hiong人將新起8 thiap e5 peng-pang (Barrack) 無條件借goan2。Tui3 che一切e5恩惠goan2同心熱熱獻感謝e5祈禱。
頂pou讀神學，e7-pou逐家訪問，普及聖經，暗時tak8暗繼續天幕佈道。Chiah8-mih8不過是thang止饑e5程度，總是大家saN分pheN chiah8 long2無人講不足，ti7 song3 chiong e5中間將所有e5錢saN分做所費，long2無受chiah8費a2是學費。主講你看空中e5飛鳥，曠野e5百合花，goan2完全信靠chit e5主基督。
「其中無欠缺e5人。」(使徒行傳4：34) Gu-le2 (Gray)先生是祈禱e5聖徒，常常寫phoe勉勵goan2「tioh8聖潔、tioh8受神充滿、tioh8追求復興，」koh寄choe7-choe7衣服hou7 goan2，照tak8人所需要分配，koh賣來做伙食。因為cham2然kho2-khoan e5傳道，所以新聞記者來訪問我刊ti7新聞。總是我iau2-ku2大大需要聖潔，罪e5 kun iau2釘tiau5 ti7我內面，污穢e5欲情iau2有大勢力teh管轄我，雖然流koaN7盡力只有上帝知，主chhun I聖神e5劍kat-le2我內面e5人，hou7我hap8 I e5路用。有chit8日ti7天幕受聖餐，親像Sat-leng2 e5祭司Bek8-ki-se2-tek hou7 A-pek-lah8-han2 e5聖餐，厝內祈禱講「我是bi5-soe3，親像piaN2嘴，請第一細e5恩惠hou7我」就theh8第一細te3 e5餅，若是榮光燦爛e5主顯現I e5頂半身，i流目屎an2-ni見證。若是ti7我e5心底有聽見主e5聲。「KiaN2 ah！我十字架e5杯你oe7受mah？」我真大謙卑講「主ah！Hit e5苦難e5杯hou7我，我歡喜承受。」
Teh想是sim2-mih8事？主beh hou7我e5苦杯是sim2-mih8？就是到taN m7-bat經驗tioh8，非常痛苦聖言(上帝e5話) e5試煉，kiat-cheng7靈魂e5火焰。Tng時有chit8 e5青年看基督教新聞來beh入學，chit e5青年e5身份是前科2犯，也be7 thang tng2去見pe7母e5。總是ka7 i講有前科e5人m7准入學，無論an2-choaN2 ka7 i講都m7離開，tui3 an2-ni我就ka7做保證人hou7 i去油漆店chiah8頭路，總是m7去油漆店，再saN愛求hou7 i入學，boe7堪得i kou-chiaN5就准i入學。An2-ni收養生piN3做7 e5人，分做2位toa3，開始受業。無loa7久chit e5青年受誘惑koh做phaiN2事，心迷亂soa3 phah chit8 e5收養生。Tui3 an2-ni學院決定停辦，hou7學生long2 tng2去。
Chiong5-cheng5 Kou2-kok兄醫生看i做絕症teh theng3候死，得tioh8醫好，chit pai2有獻大筆e5錢，所以hou7 chiah e5兄弟long2有夠額e5路費。Goan2真痛心，求上帝憐憫；teh theng3候再開辦e5日。若是chit e5青年na2 phaiN2，soa3 kiah8刀將goan2所有e5錢kap mih8 long2搶去，最後e5關頭警察出手，青年關落監。雖然taN無半項，iau2-ku2熱心祈禱ng3望chit e5青年oe7悔改，ah！十字架實在真重。
「我bat kap基督同釘十字架，我iau2 ku2 teh活，m7是iu5-goan5我，就是基督tian3-ti7我teh活。」(Ka-liap8-thai3 2：20) Po2-lo5 chit款e5信仰告白，chiaN5做我現時e5告白，chit8日幾10 pai2 na2唸chiah e5話na2祈求上帝，kap厝內saN-kap禁chiah8祈禱。Tai7-pit8閃避Ap-sa-liong5落難，goan2 chit時hiahN被來備辦。暝時幾na7 pai2因為過頭e5艱苦心亂到beh絕氣thong暝be7 khun3得。Loa7 choe7新聞記者為tioh8 beh theh8資料，si3-koe3 chhe7 goan2，新聞登出m7好e5記事，goan2差不多無面thang koh見人。有人講「Cho2-tin5背後iu5-goan5有烏暗，chiah有chit回事。」真正是an2-ni，我是非常am-cham e5野心家、虛榮心重、可惡地獄e5奴才，所以tioh8承受上帝e5刑罰e5劍，審判e5劍，kiat-cheng7 e5十字架。「主ah，你是好，所行也是好。」(Si 119：68)
19. 耶和華I2-lek8
天幕ti7 chit8所在搭半年，冬天到就收起來。Tui3上帝e5恩惠春天學院就koh開始，ti7 4 thiap e5房間讀冊，siu2禮拜，ti7街路路邊佈道，long2無人講不平，chit8間禮拜堂是na2墓tong7 (calacombs，初代e5教會tng羅馬帝國大khun2-tiok8 e5時，信徒就bih ti7墓tong7內禮拜) e5防空壕，10外人就tiN7起來，kan-ta會眾e5喘氣，厝內都oe7 hou7 hip-joah8。無意中對上帝哀求「賞賜厝宅」chit時起大家祈求人teh祝福，loa7 choe7人禁chiah8 thang日ti7摩耶山祈禱，a2是thong暝ti7山內祈求上帝，chiah e5兄弟祈禱到sau聲，iau2-ku2拚命teh祈禱，致到過路人停kha來聽，警官liah8 hun2是殺人事件注神teh聽。追求悔改kap聖潔，大家long2 be7記得chit世間，一直進前ng3天堂。有chit8日chit8 e5朋友請我去面會，是chit8位未信者實業家受上帝感動。「Lin2熱心teh宗教運動，無厝真苦心houN3！籠池路ti7 iuN5-chhai5學院e5校舍，去看mai7，若好就搬入去。」
「我無錢無法度。」
「無錢無要緊，若有錢chiah choe7少還。」真正ti7上帝e5山有備辦耶路撒冷e5殿。大感謝o-lo2上帝，清氣聖殿，iuN5-chhai5學院停辦，做跳舞埕，si3-ke3真lah-sap，na2祈禱na2清掃，soa3隔間分做學院kap禮拜堂。椅桌、門窗其他tak8項long2 goan2 ka-ki7做。實在是快樂e5天國作業。總是goan2是基督徒，有感覺tioh8還債e5重擔。開始「求主賞賜」搖動天房e5祈禱。為tioh8 chit間厝，為tioh8土地，kap買隔壁e5地，展開禁chiah8祈禱，大恩惠e5主用吞lun2聽goan2 e5祈禱，熱熱e5獻金saN soa3來，ai7是tui3國外來獻--e5，tui3米甕到豆油、鹽long2空空是常事，song3-hiong e5生活也慣勢，chiah8-mih8只有親像I2-li7-a信靠上帝炊芋a來供給，che是goan2 e5日常生活。熱熱e5路邊傳道，主日學學生有300人以上，是真苦關e5傳道風景。「上帝beh ka-ki7備辦sio-che3 e5羊羔。」(創世紀22：8)
20. 聖戰
Hit時上帝有送2 e5細kiaN2來goan2 e5所在。Chit8 e5是in2-iong5者前科犯e5 kiaN2，營養無夠，真虛弱，iau2 chit8 e5是精神病患者e5 kiaN2，性格be7輸cheng牲e5。Hit e5身體衰弱e5 cha-bou2 gin2-na2心u3-ju5 thang可憐。點心e5時，我ka7 theh8餅起來，就目chiu gin5 ouN3-ouN3比拳頭母beh cheng我。5月天e5日頭下穿4-5領衫，婦jin5人ka7 i thng3 chit8領起來，即時tioh8感冒起he5-ku。Hou7 hit 2 e5 gin2-na2 toa3埕nih8 thit-tho5，hit e5虛弱e5 cha-bou2 gin2-na2作怪，iau2 hit e5就ka7 i咬手，2 e5 khiu2 teh哭，be7免得心肝niu5疼。婦jin5人做中心hiah e5女主獻身tui3做助手，盡心精神教育kap健康指導，主耶穌e5教示做中心，講聖經e5教示hou7 in聽，用溫暖e5疼來養育。Hit e5營養失調e5 gin2-na2，經過6個月就勇起來，面也na2櫻花e5粉紅色，性質也漸漸明朗，oe7吟詩祈禱。
總是hit e5 he5-ku gin2-na2 long2 be7勇起來真掛慮，結核性，若曝tioh8日就發熱，sau3倒床2、3禮拜，婦jin5人就aiN7去hou7醫生看，醫生吩咐「Chit e5 gin2-na2真弱，敢是結核性，khah 好tioh8去照光soaN (Ronlgen ray)」暝時流chhin3-koaN7厝內tioh8 ka7 i chhit 2、3遍ka7 i換衫。Long2無收謝禮，是白白e5奉侍，只有ng3天祈求「耶和華ah，是你e5細kiaN2，求你補欠缺」有chit8暝我夢見，chit尾細尾毒蛇kiaN2 ti7路邊，我用鞋ka7 i踢去，若是i一直跳起來，吐出毒氣kap我抵抗，雖是細尾毒蛇，不論an2-choaN2 ka7踢ka7 kong3都long2無受傷，反tng2開嘴kap我抵抗。
想講5尺e5男子漢khah輸chit8尾毒蛇hiah無勇氣，「kiN3-na7 oa2靠肉體，心離開耶和華e5人tioh8受咒詛」m7是毒蛇，是魔鬼。Tioh8 ti7主耶穌e5聖名kap i交戰。「Ti7 耶穌基督e5聖名命令你退去」kiah8起手an2-ni hoah e5時，毒蛇就走入石牆內。Ah，kai-chai3，吐chit8 e5大氣，醒起來chit8看，cha-bou2 gin2-na2 teh khong7-khong7 sau3，ah害lah，koh來lah！Ti7神學校時代，放假e5日 我就去訪問結核療養所，a2是chhiah-li7，tng5-a2邊e5病院為tioh8病苦e5朋友hoaN7手祈禱，不論sim2-mih8病long2 m7驚。
總是看見chit e5細kiaN2日日直直消san2，心真憂鬱。厝內ti7 gin2-na2 e5枕頭邊祈禱「上帝oe7醫治tak8項e5病，總是講peh8-chhat8 e5、oan-ke e5、phaiN2心e5，I無beh 幫贊，所以你tioh8悔改，我也tioh8悔改」講an2-ni 2人流目屎祈禱e5時，主chhun 聖手，顯出醫治e5神跡。真是寶貝天e5教示，5年久chaiN2樣苦心teh服侍chit e5細kiaN2？上帝知，有chit8 pai2我beh出去巡迴傳道真知有Sat-tan3 bih ti7門邊beh hou7 goan2大災厄，果然親像Iok-pek e5家族hou7 Sat-tan3 phah到險險死，親生e5老母來saN探，嫌講「chhiaN3人io be7用得，khah講也tioh8 ka-ki7 io」厝內暗暗哭koh有chit8 pai2 chit8 e5信徒來saN安慰，tng2去對別人講「無ng3望lah！」對chit句話，真thang驚魔鬼e5火箭射tui3 goan2來。只有用目屎te2滿goan2 e5 phe-long5，祈求上帝e5憐憫。總是chiah寶貝e5教訓，是sim2-mih8都be7 thang替換上帝e5恩賜，an2-ni看破世間，親像黃金經過火e5 go5煉，chiah e7合主e5路用，細kiaN2勇起來lah，e5-hng早起感謝祈禱。2人long2還in e5 pe7母。
「所以人若清氣ka-ki7脫離chiah e5，就beh做貴氣e5器具、chiaN5聖、合ti7主人e5路用，便便thang做tak8項e5好事。」(II The5-mou5-thai3 2：21)
21. 上帝E5細Kiann2
Hit-taip8了後chhoa7 chit8 e5 cha-bou2 gin2-na2來，老pe7為tioh8輸贏破產，chit e5 cha-bou2 gin2-na2 ti7 hit款悲極e5中間出世，chit8度e5寄生蟲患tioh8腸炎，放血、cho3-li7，真傷重，深信神諭、信上帝oe7醫好就ka7 i引受，tak8日拚命祈禱kap看護。主耶穌e5聖手kiat-cheng7 chit e5 gin2-na2 e5身體，顯出醫治e5恩惠。
我得救e5當初就堅決beh一生獨身服侍上帝，也到38歲an2-ni行十字架e5路，ti7 kho2-phaN3大東亞戰爭e5中站主指示我chit8位姊妹，chit-pai2 ti7眠夢，koh chit8-pai2 ti7異象ka7我講「Chit e5是你e5內助，theh8來chiah8」hit時我ti7練成所請假2點鐘，舉行結婚式，自an2-ni去Jiau2-a。若是主e5話「上帝ti7 hit中間，城的確boe7搖動。」(詩篇46：5) 人oe7戰死，城oe7燒去，總是chit e5結婚是上帝所定--e5，無論有sim2-mih8災禍都be7破壞。40歲e5時，我做in2-iong5者歸國kap姊妹saN-kap toa3，chit8心chit8意服侍上帝。我誠心sun5-sun5 tui3姊妹講明我e5心情，「國家teh beh滅無，只有主耶穌koh活e5權能chiah oe7拯救chit e5國家，我受主復興e5召命，立誓做Na2-se3-jiN2人，終身獨身服侍上帝，所以lan2 e5結婚m7是肉體e5結婚，是leng5-tek結婚。主耶穌本身做媒人聖e5結婚，用完全聖潔聖神e5合一大大做上帝e5工。」
有時間就ka7 i ke2-beng5上帝e5話，備辦做交戰e5路用，聖主hou7 goan2 chit8 e5細kiaN2，是天e5賞賜，為tioh8 an2-ni就引chhoa7細kiaN2入ti7聖經e5生活。起初ti7姊妹e5 kha頭u頂chit8句chit8句教i祈禱，若無祈禱無thang chiah8飯，也無點心，煮飯e5時間若到，就來桌kha唸「Men Men」(就是A-men) 3-4歲就e7 ka-ki7祈禱，m7-ku2有時也e7不服m7祈禱，姊妹就chhu毯a2 he7 kha-thang2 hou7細kiaN2坐，「無祈禱e5 gin2-na2 m7 hou7 i chiah8早起頓。Chiah8-mih8衫褲long2是耶穌所賜，所以boe7 記得祈禱e5 gin2-na2 m7-hou7 i」講了就ka7 i關ti7倉庫，無久就大聲哭，liam5-piN講「Ma-ma，我m7 tioh8，beh祈禱lah，請赦免我」講了就祈禱。
Chit款事10日反覆chit8 pai2，若是至好e5上帝gin2-na2若祈禱，的確有好e5祝福，起初na2親像tui3空氣講話gin2-na2真無愛，到5-6歲就有祈禱e5體驗，到7-8歲就1 日祈禱5 pai2。總是iau2 ku2常常倒彈pin5-toaN7祈禱。
有時厝內an2-ni講「M7祈禱e5 gin2-na2我無愛，今a2日學校tng2來，冊包theh8-le3自an2-ni去山nih8，去山洞石頭khang long2好，m7免tng2來，」講an2-ni就送gin2-na2出去，e7-pou 2點e5時，照平常開後門講「我tng2來lah。」厝內就出去ka7 i講「M7免tng2來好」，「我ti7學校想來想去，無論有siaN2事都beh祈禱lah，請赦免我。」親像an2-ni gin2-an2 e5心，靜靜歸ng3上帝。為tioh8 6-7 e5復興e5協力者，為tioh8主日學e5朋友隨e5叫名來祈禱。現今為tioh8美國幾chap8人祈禱無soah。
我想世chiuN7 e5人一味關心學問e5教育，致意穿chhah、營養，為tioh8將來e5出身犧牲一切，tui3天國全然無緣。Loa7-nih8有學問，若無敬拜上帝，無疼厝邊，hit款e5學問，kiam2 oe7得tioh8祝福？KiaN2兒驕傲liah8做pe7母khah gau5。無有耶穌e5社會、學校、家庭是何等e5可憐。Tioh8聽上帝吐氣e5聲。Chit e5世界是上帝e5，tak8 e5人long2是上帝創造e5，棄sak造物主上帝e5生活有災厄，ti7 chit款e5現世，goan2堅心beh教育hit號為tioh8上帝kap仁愛kap信仰願獻一切，來洗厝邊e5 kha，歡喜奉侍e5 gin2-na2。
所以goan2 e5家庭是上帝中心生活。總是gin2-na2 chit8-e7去學校就學講peh8-chhat8，看朋友teh oan-ke，看別e5朋友愛e5 mih8就boe2，就偷theh8厝內銀袋a2 e5錢去買所愛e5 mih8，差不多tak8日ti7學校都是受phaiN2 e5感化，所以厝內致意教示gin2-na2，有時1日 無hou7 i去學校，ka7 i關toa3房間，無hou7 i chiah8，叫i ka-ki7反省。細kiaN2 gin2-na2日日hiong3-siong7，oe7 hiau2分別好phaiN2。有chit8日我teh祈禱，看見細kiaN2 ti7校埕hou7社會惡e5驚人水phah la5-sam5，受phaiN2 e5感化tng2來，hit時主講：「親像ti7約旦河洗身軀7 pai2，親像用水洗身軀，你tioh8 tak8日用上帝e5疼ka7你e5細kiaN2洗禮。」
有chit8位婦jin5人問厝內講，「ChaiN2樣teh教育gin2-na2？」厝內應「宗教教育！」婦jin5人講，「宗教教育無chhai2工，ma7有m7 chiaN5牧師kiaN2--e5。」真有價值e5教訓，親像an2-ni主耶穌暝日做goan2家庭e5中心，goan2確信koh活e5主用I e5榮耀時時kap我同在。主講：「Chit家是聖家庭，親像Iok-sek Ma2-li7-a e5家庭有主耶穌，chiaN5做聖家庭，lin2 e5家庭也是an-ni。」讚美耶穌基督e5 Pe7上帝。後來學校e5先生問講「你大漢beh做sim2-mih8？」應講「做女牧師。」Tui3天來聽chit句話e5上帝，正是chit e5 gin2-na2 e5 Pe7。
「耶穌e5智慧kap年歲na2加添，上帝kap人na2疼i。」(Lou7-ka 2：52)
22. 傳道E5轉機
學院tak8日teh訓練天幕佈道，路邊佈道無人e5-hng5，收養生是toa3 ti7天幕，女子獻身者買菜，厝內辦會計kap炊事。我ti7天幕後暗暗祈禱，求上帝e5權能降落ti7收養生e5見證kap說教，有chit8暗無意中聽見聖神e5聲親像青天霹靂chit8樣：「你e5名是Iok-han7，你e5名是Iok-han7。」「你tioh8 ka7 i號名叫Iok-han7。」是天使ka7 Sat-ka-li7-a講e5，總是我都無求，iau2-ku2上帝號chit e5名「Iok-han7」。天幕佈道，chit8 e5-hng幾na7 chap8人決心，若是chiah e5收養生出力訪問也無果子，久久e5天幕佈道停止，無論落雪e5 e5-hng，a2是炎熱e5 joah8天，goan2決斷無停止路邊佈道。落霜雪凍e5-hng5時e5說教，也流koaN7到內衫e7 chun7得，拚命teh傳道，若是che是親像Ho5-liat8山e5地動，上帝e5聖旨意無ti7 chia，iu5-goan5 tioh8 to3-tng2到用神諭做武器使徒行傳e5傳道，聖神靜靜催逼我到墨房e5祈禱。
Hit時chun7美國神諭傳道者Ma-ka-li-su-ta2 (Macalister)來日本ti7神戶開始大e5救靈神諭e5奮興聚會，我chit8 e5-hng去看，頭殼親像hou7 kong3鎚kong3-tioh8，真大e5激動，我比chiah e5美國e5奮興家tai7先受tioh8上帝e5召命，總是我親像兔a2 tuh-ku teh khun3，深深e5吐氣。Koh tui3 O-su-bong2 (Osborn) e5冊受教示，需要禁chiah8祈禱，就ka-ki7 chit8人入墨房。1952年3月1日到10日，早頓禁chiah8準備祈禱。11日起開始正式e5禁chiah8祈禱，起初幾na7日有感覺iau到擋be7 tiau5 e5誘惑，總是接續無停e5祈禱有khah贏chit e5誘惑。第6日起就心神有講boe7盡e5平安、聖潔kap歡喜，聖神hou7我e5祈禱親像水泉直直chheng3出來。「信我e5人，親像聖經所講，有活水e5溪，beh tui3 i e5腹內流出。」(Iok-han7 7：38)
主e5話是確實，經過10日真e5祈禱，復興e5祈禱直直chheng3出，奉獻ti7上帝e5面前。主講：「Ah！復興e5火，復興e5火，tui3天降落聖神e5火，toh8 ti7你e5頂面」禁chiah8 beh soah e5 tai7先主講：「再開神諭傳道。」Tui3 chia起癌、中風(斷腦筋)也得tioh8醫好，總是iau2 boe7開chhiN-mi5人e5目chiu，再saN考慮，就koh決定禁chiah8，切實體驗tioh8上帝有聽禁chiah8 e5祈禱，chit pai2 e5禁chiah8身軀koh khah san2，kha khia7 be7起來、頭毛lak、khak血，致到厝內流目屎逼我停止禁chiah8，我宣言雖然tioh8 kap厝內離婚，一切e5 mih8 long2無去，到死也beh實行。Iau了鼻khang khah利，感覺tiau5 ti7飯店e5玻璃，bat ti7店nih8 chiah8 mih8 e5味，親像山珍海味，壓倒teh誘惑我，hit時對我講「你e5所做的確有報賞」身軀冷ki-ki，暝時3點鐘以上be7 khun3得，beh peh起來，目chiu ian-ng7心臟na2準beh tiam7去，直直beh倒落去。
想講我e5心臟chaiN2樣chiah艱苦？我e5目chiu chaiN2樣無看見？Ah！是lah，我teh禁chiah8祈禱lah！就phak ti7眠床接續祈禱講「主ah！奮起復興，親像使徒行傳所行e5神跡，求你kiat-cheng7我」暝時12點到天光6點e5中間來體會先知I2-sek-liat8倒teh用牛屎pek餅e5心。(I2-se-kiat 4：) ti7 chit間暗色發出kou黃悲哀e5聲，koh na2聽tui3六甲山e5狐狸出來chhe7 chiah8-mih8 hng7-hng7 teh吠親像e5聲，我祈禱無停，「是lah主ah！我beh祈禱到死，到chia雖然白金e5鍊a2斷去，我也無想m7甘，感謝主！」
長長e5暝過去，早起e5 9點鐘，hng7-hng7樹尾鶯哥e5聲是樂園春天靈鳥e5讚美，chit e5禁chiah8 e5尾站主對我講，「你e5禁chiah8了lah！以後tioh8 1日1 chiah8主義來爭戰」神諭e5神跡na2考關前進。
「好e5 mih8我無chiah8，肉kap酒無入我e5嘴，也無用油抹我e5身軀，直到滿3 e5 7日期。」(Tan7-i2-li2 10：3)
23. 頭水E5果子
Kiat-tian5兄弟tui3青森縣受召頭chit8回來加入，初見面e5時兄弟講「Chit間學校讀了，我想beh koh讀2-3間神學校，」我聽了無siaN2歡喜，總是主完全liah8-tioh8 chit e5兄弟，hou7 i有滿滿誠心服侍上帝，流血koaN7 e5奉侍。逐家訪問分聖經e5時，be7顧得chiah8，chit8時也無hioh-khun3，phah人e5門宣傳耶穌基督。為tioh8 an2-ni日日na2衰弱，託i去大阪修理大鼓，後來我去theh8 e5時，頭家娘真感激講「我iau2 m7-bat tu2-tioh8 chiah熱心e5青年，khia7 ti7 chit e5門口2點鐘久koaN7流接滴對我傳耶穌基督，苦勸我tioh8信。」
學院停辦e5時，兄弟講m7-tng2去，kiong5-kiong5叫i tng2去in tau，離別後兄弟tioh8肺病倒床無受主e5 chin2召。後來tui3 i e5老pe7接tioh8感謝狀。「KiaN2兒熱心e5祈禱kap對基督e5疼，流目屎對goan2傳道，家族大家看kah感激流目屎。」Tui3 che thang知兄弟到死e5瞬間，有loa7熱心宣傳上帝e5國，兄弟ti7 goan2 e5中間盡忠到死服侍上帝，kap人e5模範生，chit號純潔e5兄弟受keng2做頭chit8 e5殉教者真感謝。
Koh tui3滋賀縣有Ho5-tian5兄弟theh8血書e5入學願來than3願，兄弟放sak木工e5好頭路，來入清貧修行e5路，chit e5兄弟將本身e5大衣(Over-coat) ka7沉重e5肺癆病者穿，aiN7 i來赴學院e5神諭會。Chit e5求諭者感激上帝e5恩惠，phak拜ti7講壇e5面前流目屎na2落雨。有chit8 pai2 Ho5-tian5兄弟無ti7 teh，後來發見tioh8遺書「若無受聖神充滿m7 tng2來學院」兄弟入山開始禁chiah8祈禱。Goan2深深感覺責任，為tioh8兄弟祈禱，最後開始抄山。Chiah e5姊妹ti7落雨e5日行20公里e5山路，分路na2行na2叫「Ho5-tian5兄，Ho5-tian5兄！」Kha酸sau聲無達目的，到e5-hng大家敗興tng2--來。兄弟幾na7日久無chiah8無lim e5祈禱，是罕有謙遜e5朋友，去分聖經也將所有一盡賣。對手也受兄弟e5熱心感動，koh有兄弟koaN7-te5入火炭窯，禁chiah8祈禱，tng2來禁chiah8 10日久，出門e5時就hin5-gon5倒落去，神戶聖經學院m7是beh求學問，是照聖經e5生活，照an2-ni養成傳道人才e5所在，為tioh8 beh養成用神諭做武器。使徒行傳的傳道者，上帝開辦e5，所以無chit8人無禁chiah8祈禱。
「信e5人beh有chiah e5神跡te3蔭，就是拓漲我e5名趕鬼，講新e5腔口；liah8蛇a2是lim-tioh8 sim2-mih8毒，也無傷害；koh用手hoaN7 phoa3病e5人，in就好。」(馬可16：17-18)
Goan2照an2-ni信an2-ni傳。
</HL>